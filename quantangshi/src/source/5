　 
 　 

卷六百零一 
 
   
　 
　

　
 　



   卷601_1 【书边事（一作边行书事，一作塞上行）】李昌符 

朔野烟尘起，天军又举戈。阴风向晚急，杀气入秋多。 
树尽禽栖草，冰坚路在河。汾阳无继者，羌虏肯先和。主



   卷601_2 【远归别墅（一作秋晚归故居）】李昌符 

马省曾行处，连嘶渡晚河。忽惊乡树出，渐识路人多。 
细径穿禾黍，颓垣压薜萝。乍归犹似客，邻叟亦相过。斋



   卷601_3 【题友人屋】李昌符 

松底诗人宅，闲门远岫孤。数家分小径，一水截平芜。 
竹节偶相对，鸟名多自呼。爱君真静者，欲去又踟蹰。古



   卷601_4 【赠同游】李昌符 

此来风雨后，已觉减年华。若待皆无事，应难更有花。 
管弦临夜急，榆柳向江斜。且莫看归路，同须醉酒家。知



   卷601_5 【送人出塞】李昌符 

北风吹雨雪，举目已凄凄。战鬼秋频哭，征鸿夜不栖。 
沙平关路直，碛广郡楼低。此去非东鲁，人多事鼓鼙。主



   卷601_6 【寻僧元皎因赠】李昌符 

此生迷有著，因病得寻师。话尽山中事，归当月上时。 
高松连寺影，亚竹入窗枝。闲忆草堂路，相逢非素期。斋



   卷601_7 【下第后蒙侍郎示意指于新先辈宣恩感谢】李昌符 

才薄命如此，自嗟兼自疑。遭逢好文日，黜落至公时。 
倚玉甘无路，穿杨却未期。更惭君侍坐，问许可言诗。古



   卷601_8 【夜泊渭津】李昌符 

漂漂东去客，一宿渭城边。远处星垂岸，中流月满船。 
凉归夜深簟，秋入雨馀天。渐觉家山小，残程尚几年。知



   卷601_9 【晚夏逢友人】李昌符 

一别同袍友，相思已十年。长安多在客，久病忽闻蝉。 
骤雨才沾地，阴云不遍天。微凉堪话旧，移榻晚风前。主



   卷601_10 【秋中夜坐】李昌符 

空庭吟坐久，爽气入荷衣。病叶先秋落，惊禽背月飞。 
瘴云晴未散，戍客老将依。为应金门策，多应说战机。斋



   卷601_11 【旅游伤春】李昌符 

酒醒乡关远，迢迢听漏终。曙分林影外，春尽雨声中。 
鸟思江村路，花残野岸风。十年成底事，羸马倦西东。古



   卷601_12 【得远书】李昌符 

故人居谪宦，今日一书来。良久惊兼喜，殷勤卷更开。 
瘴云沉去雁，江雨促新梅。满纸殊乡泪，非冤不可哀。知



   卷601_13 【赠同席】李昌符 

四座列吾友，满园花照衣。一生知几度，后到拟先归。 
急管侵诸乐，严城送落晖。当欢莫离席，离席却欢稀。主



   卷601_14 【赠供奉僧玄观】李昌符 

自得曹溪法，诸经更不看。已降禅侣久，兼作帝师难。 
夜木侵檐黑，秋灯照雨寒。如何嫌有著，一念在林峦。斋



   卷601_15 【送琴客】李昌符 

楚客抱离思，蜀琴留恨声。坐来新月上，听久觉秋生。 
夜静骚人语，天高别鹤鸣。因君兴一叹，竟夕意难平。古



   卷601_16 【别谪者】李昌符 

此地闻犹恶，人言是所之。一家书绝久，孤驿梦成迟。 
八月三湘道，闻猿冒雨时。不须祠楚相，臣节转堪疑。知



   卷601_17 【行思】李昌符 

千里岂云去，欲归如路穷。人间无暇日，马上又秋风。 
破月衔高岳，流星拂晓空。此时皆在梦，行色独匆匆。主



   卷601_18 【感怀题从舅宅】李昌符 

郗家庭树下，几度醉春风。今日花还发，当时事不同。 
流言应未息，直道竟难通。徒遣相思者，悲歌向暮空。斋



   卷601_19 【与友人会】李昌符 

蝉吟槐蕊落，的的是愁端。病觉离家远，贫知处事难。 
真交无所隐，深语有馀欢。未必闻歌吹，羁心得暂宽。古



   卷601_20 【赠春游侣】李昌符 

密林多暗香，轻吹送馀芳。啼鸟愁春尽，游人喜日长。 
浮云横暮色，新雨洗韶光。欲散垂□恨，应须入醉乡。知



   卷601_21 【送人游边】李昌符 

愁指萧关外，风沙入远程。马行初有迹，雨落竟无声。 
地理全归汉，天威不在兵。西京逢故老，暗喜复时平。主



   卷601_22 【寄栖白上人】李昌符 

剪发兼成隐，将心更属文。无憀对豪客，不拜谒吾君。 
画壁惟泉石，经窗半典坟。归林幽鸟狎，乞食病僧分。 
默坐终清夜，凝思念碧云。相逢应未卜，余正走嚣氛。主



   卷601_23 【送人入新罗使】李昌符 

鸡林君欲去，立册付星轺。越海程难计，征帆影自飘。 
望乡当落日，怀阙羡回潮。宿雾蒙青嶂，惊波荡碧霄。 
春生阳气早，天接祖州遥。愁约三年外，相迎上石桥。主



   卷601_24 【咏铁马鞭】李昌符 

汉将临流得铁鞭，鄂侯名字旧雕镌。须为圣代无双物， 
肯逐将军卧九泉。汗马不侵诛虏血，神功今见补亡篇。 
时来终荐明君用，莫叹沉埋二百年。主



   卷601_25 【送友人】李昌符 

举世谁能与事期，解携多是正欢时。人间不遣有名利， 
陌上始应无别离。晚渡待船愁立久，乱山投店独行迟。 
我今漂泊还如此，江剑相逢亦未知。主



   卷601_26 【南潭】李昌符 

匝岸青芜掩古苔，面山亭树枕潭开。有时弦管收筵促， 
无数凫鹥逆浪来。路入龙祠群木老，风惊渔艇一声回。 
人传郭恽多游此，谁见当初泛玉杯。主



   卷601_27 【秋夜作】李昌符 

数亩池塘近杜陵，秋天寂寞夜云凝。芙蓉叶上三更雨， 
蟋蟀声中一点灯。迹避险巇翻失路，心归闲淡不因僧。 
既逢上国陈诗日，长守林泉亦未能。主



   卷601_28 【客恨】李昌符 

古原南北旧萧疏，高木风多小雪馀。半夜病吟人寝后， 
百年闲事酒醒初。频招兄弟同佳节，已有兵戈隔远书。 
肥马王孙定相笑，不知岐路厌樵渔。主



   卷601_29 【三月尽日】李昌符 

江头从此管弦稀，散尽游人独未归。
落日已将春色去，残花应逐夜风飞。



   卷601_30 【绿珠咏】李昌符 

洛阳佳丽与芳华，金谷园中见百花。
谁遣当年坠楼死，无人巧笑破孙家。



   卷601_31 【赠别】李昌符 

又将书剑出孤舟，尽日停桡结远愁。
莫道江波话离别，江波一去不回流。



   卷601_32 【闷书】李昌符 

病来难处早秋天，一径无人树有蝉。
归计未成书半卷，中宵多梦昼多眠。



   卷601_33 【伤春】李昌符 

即是春风尽，仍沾夜雨归。明朝更来此，兼恐落花稀。古



   卷601_34 【登临洮望萧关】李昌符 

渐觉风沙暗，萧关欲到时。儿童能探火，妇女解缝旗。 
川少衔鱼鹭，林多带箭麋。暂来戎马地，不敢苦吟诗。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百零二 
 
   
　 
　

　
 　



   卷602_1 【彭泽】汪遵 

鹤爱孤松云爱山，宦情微禄免相关。
栽成五柳吟归去，漉酒巾边伴菊闲。



   卷602_2 【杜邮馆】汪遵 

杀尽降兵热血流，一心犹自逞戈矛。
功成若解求身退，岂得将军死杜邮。



   卷602_3 【细腰宫】汪遵 

鼓声连日烛连宵，贪向春风舞细腰。
争奈君王正沈醉，秦兵江上促征桡。



   卷602_4 【瑶台】汪遵 

仙梦香魂不久留，满川云雨满宫愁。
直须待得荆王死，始向瑶台一处游。



   卷602_5 【吴坂】汪遵 

踡跼盐车万里蹄，忽逢良鉴始能嘶。
不缘伯乐称奇骨，几与驽骀价一齐。



   卷602_6 【箕山】汪遵 

薄世临流洗耳尘，便归云洞任天真。
一瓢风入犹嫌闹，何况人间万种人。



   卷602_7 【息国】汪遵 

家国兴亡身独存，玉容还受楚王恩。
衔冤只合甘先死，何待花间不肯言。



   卷602_8 【梁寺】汪遵 

立国从来为战功，一朝何事却谈空。
台城兵匝无人敌，闲卧高僧满梵宫。



   卷602_9 【南阳】汪遵 

陆困泥蟠未适从，岂妨耕稼隐高踪。
若非先主垂三顾，谁识茅庐一卧龙。



   卷602_10 【杞梁墓】汪遵 

一叫长城万仞摧，杞梁遗骨逐妻回。
南邻北里皆孀妇，谁解坚心继此来。



   卷602_11 【夷门】汪遵 

晋鄙兵回为重难，秦师收旆亦西还。
今来不是无朱亥，谁降轩车问抱关。



   卷602_12 【汴河】汪遵 

隋皇意欲泛龙舟，千里昆仑水别流。
还待春风锦帆暖，柳阴相送到迷楼。



   卷602_13 【燕台】汪遵 

礼士招贤万古名，高台依旧对燕城。
如今寂寞无人上，春去秋来草自生。



   卷602_14 【聊城】汪遵 

刃血攻聊已越年，竟凭儒术罢戈鋋。
田单漫逞烧牛计，一箭终输鲁仲连。



   卷602_15 【西河】汪遵 

花貌年年溺水滨，俗传河伯娶生人。
自从明宰投巫后，直至如今鬼不神。



   卷602_16 【密县】汪遵 

百里能将济猛宽，飞蝗不到邑人安。
至今闾里逢灾沴，犹祝当时卓长官。



   卷602_17 【升仙桥】汪遵 

题桥贵欲露先诚，此日人皆笑率情。
应讶临邛沽酒客，逢时还作汉公卿。



   卷602_18 【破陈】汪遵 

猎猎朱旗映彩霞，纷纷白刃入陈家。
看看打破东平苑，犹舞庭前玉树花。



   卷602_19 【白头吟】汪遵 

失却青丝素发生，合欢罗带意全轻。
古今人事皆如此，不独文君与马卿。



   卷602_20 【短歌吟】汪遵 

箭飞乌兔竞东西，贵贱贤愚不梦齐。
匣里有琴樽有酒，人间便是武陵溪。



   卷602_21 【晋河】汪遵 

风引征帆管吹高，晋君张宴俟雄豪。
舟人笑指千馀客，谁是烟霄六翮毛。



   卷602_22 【干将墓】汪遵 

橐籥冰霜万古闻，拍灰松地见馀坟。
应缘神剑飞扬久，水水山山尽是云。



   卷602_23 【金谷】汪遵 

晋臣荣盛更谁过，常向阶前舞翠娥。
香散艳消如一梦，但留风月伴烟萝。



   卷602_24 【三闾庙】汪遵 

为嫌朝野尽陶陶，不觉官高怨亦高。
憔悴莫酬渔父笑，浪交千载咏离骚。



   卷602_25 【易水】汪遵 

匕首空磨事不成，误留龙袂待琴声。
斯须却作秦中鬼，青史徒标烈士名。



   卷602_26 【严陵台】汪遵 

一钓凄凉在杳冥，故人飞诏入山扃。
终将宠辱轻轩冕，高卧五云为客星。



   卷602_27 【淮阴】汪遵 

秦季贤愚混不分，只应漂母识王孙。
归荣便累千金赠，为报当时一饭恩。



   卷602_28 【鸡鸣曲】汪遵 

金距花冠傍舍栖，清晨相叫一声齐。
开关自有冯生计，不必天明待汝啼。



   卷602_29 【采桑妇】汪遵 

为报踌躇陌上郎，蚕饥日晚妾心忙。
本来若爱黄金好，不肯携笼更采桑。



   卷602_30 【渔父】汪遵 

棹月眠流处处通，绿蓑苇带混元风。
灵均说尽孤高事，全与逍遥意不同。



   卷602_31 【越女】汪遵 

玉貌何曾为浣沙，只图勾践献夫差。
苏台日夜唯歌舞，不觉干戈犯翠华。



   卷602_32 【望思台】汪遵 

不忧家国任奸臣，骨肉翻为蓦路人。
巫蛊事行冤莫雪，九层徒筑见无因。



   卷602_33 【比干墓】汪遵 

国乱时危道不行，忠贤谏死胜谋生。
一沉冤骨千年后，垄水虽平恨未平。



   卷602_34 【郢中】汪遵 

莫言白雪少人听，高调都难称俗情。
不是楚词询宋玉，巴歌犹掩绕梁声。



   卷602_35 【北海】汪遵 

汉臣曾此作缧囚，茹血衣毛十九秋。
鹤发半垂龙节在，不闻青史说封侯。



   卷602_36 【招屈亭】汪遵 

三闾溺处杀怀王，感得荆人尽缟裳。
招屈亭边两重恨，远天秋色暮苍苍。



   卷602_37 【屈祠】汪遵 

不肯迂回入醉乡，乍吞忠梗没沧浪。
至今祠畔猿啼月，了了犹疑恨楚王。



   卷602_38 【铜雀台】汪遵 

铜雀台成玉座空，短歌长袖尽悲风。
不知仙驾归何处，徒遣颦眉望汉宫。



   卷602_39 【斑竹祠】汪遵 

九处烟霞九处昏，一回延首一销魂。
因凭直节流红泪，图得千秋见血痕。



   卷602_40 【题李太尉平泉庄】汪遵 

水泉花木好高眠，嵩少纵横满目前。
惆怅人间不平事，今朝身在海南边。



   卷602_41 【战城南】汪遵 

风沙刮地塞云愁，平旦交锋晚未休。
白骨又沾新战血，青天犹列旧旄头。



   卷602_42 【延平津】汪遵 

三尺晶荧射斗牛，岂随凡手报冤雠。
延平一旦为龙处，看取风云布九州。



   卷602_43 【项亭】汪遵 

不修仁德合文明，天道如何拟力争。
隔岸故乡归不得，十年空负拔山名。



   卷602_44 【乌江】汪遵 

兵散弓残挫虎威，单枪匹马突重围。
英雄去尽羞容在，看却江东不得归。



   卷602_45 【绿珠】汪遵 

大抵花颜最怕秋，南家歌歇北家愁。
从来几许如君貌，不肯如君坠玉楼。



   卷602_46 【升仙桥】汪遵 

汉朝卿相尽风云，司马题桥众又闻。
何事不如杨得意，解搜贤哲荐明君。



   卷602_47 【隋柳】汪遵 

夹浪分堤万树馀，为迎龙舸到江都。
君看靖节高眠处，只向衡门种五株。



   卷602_48 【杨柳】汪遵 

亚夫营畔柳濛濛，隋主堤边四路通。
攀折赠君还有意，翠眉轻嫩怕春风。



   卷602_49 【桐江】汪遵 

光武重兴四海宁，汉臣无不受浮荣。
严陵何事轻轩冕，独向桐江钓月明。



   卷602_50 【招隐】汪遵 

罢听泉声看鹿群，丈夫才策合匡君。
早携书剑离岩谷，莫待蒲轮辗白云。



   卷602_51 【陈宫】汪遵 

椒宫荒宴竟无疑，倏忽山河尽入隋。
留得后庭亡国曲，至今犹与酒家吹。



   卷602_52 【樊将军庙】汪遵 

玉辇曾经陷楚营，汉皇心怯拟休兵。
当时不得将军力，日月须分一半明。



   卷602_53 【东海】汪遵 

漾舟雪浪映花颜，徐福携将竟不还。
同作危时避秦客，此行何似武陵滩。



   卷602_54 【昭君】汪遵 

汉家天子镇寰瀛，塞北羌胡未罢兵。
猛将谋臣徒自贵，蛾眉一笑塞尘清。



   卷602_55 【五湖】汪遵 

已立平吴霸越功，片帆高扬五湖风。
不知战国官荣者，谁似陶朱得始终。



   卷602_56 【渑池】汪遵 

西秦北赵各称高，池上张筵列我曹。
何事君王亲击缶，相如有剑可吹毛。



   卷602_57 【函谷关】汪遵 

脱祸东奔壮气摧，马如飞电毂如雷。
当时若不听弹铗，那得关门半夜开。



   卷602_58 【咏酒二首】汪遵 

九酝松醪一曲歌，本图闲放养天和。
后人不识前贤意，破国亡家事甚多。

万事销沈向一杯，竹门哑轧为风开。
秋宵睡足芭蕉雨，又是江湖入梦来。



   卷602_59 【苍颉台】汪遵 

观迹成文代结绳，皇风儒教浩然兴。
几人从此休耕钓，吟对长安雪夜灯。



   卷602_60 【长城】汪遵 

秦筑长城比铁牢，蕃戎不敢过临洮。
虽然万里连云际，争及尧阶三尺高。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百零三 
 
   
　 
　

　
 　



   卷603_1 【过洞庭湖】许棠 

惊波常不定，半日鬓堪斑。四顾疑无地，中流忽有山。 
鸟高恒畏坠，帆远却如闲。渔父闲相引，时歌浩渺间。斋



   卷603_2 【登渭南县楼】许棠 

近甸名偏著，登城景又宽。半空分太华，极目是长安。 
雪助河流涨，人耕烧色残。闲来时甚少，欲下重凭栏。古



   卷603_3 【送李频之南陵主簿】许棠 

赴县是还乡，途程岂觉长。听莺离灞岸，荡桨入陵阳。 
野蕨生公署，闲云拂印床。晴天调膳外，垂钓有池塘。知



   卷603_4 【写怀】许棠 

汩没与辛勤，全钟在此身。半生为下客，终老托何人。 
两鬓关中改，千岩海上春。青云知有路，自是致无因。主



   卷603_5 【过中条山】许棠 

徒为经异岳，不得访灵踪。日尽行难尽，千重复万重。 
云垂多作雨，雷动半和钟。孤竹人藏处，无因认本峰。斋



   卷603_6 【早发洛中】许棠 

半夜发清洛，不知过石桥。云增中岳大，树隐上阳遥。 
堑黑初沉月，河明欲认潮。孤村人尚梦，无处暂停桡。古



   卷603_7 【汝州郡楼望嵩山】许棠 

不共众山同，岧峣出迥空。几层高鸟外，万仞一楼中。 
水落难归地，云篱便逐风。唯应霄汉客，绝顶路方通。知



   卷603_8 【将归江南留别友人】许棠 

连春不得意，所业已疑非。旧国乱离后，新年惆怅归。 
雪开还楚地，花惹别秦衣。江徼多留滞，高秋会恐违。主



   卷603_9 【塞外书事】许棠 

征路出穷边，孤吟傍戍烟。河光深荡塞，碛色迥连天。 
残日沉雕外，惊蓬到马前。空怀钓鱼所，未定卜归年。斋



   卷603_10 【日暮江上】许棠 

孤帆收广岸，落照在遥峰。南北渡人少，高低归鸟重。 
潮回沙出树，雨过浦沉钟。渔父虽相问，那能话所从。古



   卷603_11 【客行】许棠 

旅食唯草草，此生谁我同。故园魂梦外，长路别离中。 
人事萍随水，年光鸟过空。欲吟先落泪，多是怨途穷。知



   卷603_12 【送李员外知扬子州留务】许棠 

帝命分留务，东南向楚天。几程回送骑，中路见迎船。 
冶例开山铸，民多酌海煎。青云名素重，此去岂经年。主



   卷603_13 【春暮途次华山下】许棠 

他皆宴牡丹，独又出长安。远道行非易，无图住自难。 
离城风已暖，近岳雨翻寒。此去知谁顾，闲吟只自宽。斋



   卷603_14 【旅次滑台投献陆侍御】许棠 

已是鸿来日，堪惊却背秦。天遥三楚树，路远两河人。 
旅梦难归隐，吟魂不在身。霜台欹冠豸，赖许往来频。古



   卷603_15 【重归江南】许棠 

无成归故里，不似在他乡。岁月逐流水，山川空夕阳。 
回潮迷古渡，迸竹过邻墙。耆旧休存省，胡为止泪行。知



   卷603_16 【寄黔南李校书】许棠 

从戎巫峡外，吟兴更应多。郡响蛮江涨，山昏蜀雨过。 
公筵饶越味，俗土尚巴歌。中夜怀吴梦，知经滟滪波。主



   卷603_17 【东归留辞沈侍郎】许棠 

一第久乖期，深心已自疑。沧江归恨远，紫阁别愁迟。 
稽古成何事，龙钟负已知。依门非近日，不虑旧恩移。斋



   卷603_18 【题开明里友人居】许棠 

城中尘外住，入望是田家。井出深山水，阑藏异国花。 
风巢和鸟动，雪竹向人斜。来往唯君熟，乡园共海涯。古



   卷603_19 【遣怀】许棠 

此生何处遂，屑屑复悠悠。旧国归无计，他乡梦亦愁。 
飞尘长满眼，衰发暗添头。章句非经济，终难动五侯。知



   卷603_20 【送龙州樊使君】许棠 

曾见邛人说，龙州地未深。碧溪飞白鸟，红旆映青林。 
土产唯宜药，王租只贡金。政成开宴日，谁伴使君吟。主



   卷603_21 【寄盩厔薛能少府】许棠 

满县唯云水，何曾似近畿。晓庭猿集惯，寒署吏衙稀。 
冰色封深涧，樵声出紫微。时闻迎隐者，依旧著山衣。斋



   卷603_22 【送李左丞巡边】许棠 

狂戎侵内地，左辖去萧关。走马冲边雪，鸣鞞动塞山。 
风收枯草定，月满广沙闲。西绕河兰匝，应多隔岁还。古



   卷603_23 【题青山馆（即谢公旧居）】许棠 

境概殊诸处，依然是谢家。遗文齐日月，旧井照烟霞。 
水隔平芜远，山横度鸟斜。无人能此隐，来往谩兴嗟。知



   卷603_24 【雁门关野望】许棠 

高关闲独望，望久转愁人。紫塞唯多雪，胡山不尽春。 
河遥分断野，树乱起飞尘。时见东来骑，心知近别秦。主



   卷603_25 【五原书事】许棠 

西出黄云外，东怀白浪遥。星河愁立夜，雷电独行朝。 
碛迥人防寇，天空雁避雕。如何非战卒，弓剑不离腰。斋



   卷603_26 【送从弟归泉州】许棠 

问省归南服，悬帆任北风。何山犹见雪，半路已无鸿。 
瘴杂春云重，星垂夜海空。往来如不住，亦是一年中。古



   卷603_27 【留别故人】许棠 

殊立本不偶，非唯今所难。无门闲共老，尽日泣相看。 
鸟畏闻鶗鴂，花惭背牡丹。何人知此计，复议出长安。知



   卷603_28 【塞下二首】许棠 

胡虏偏狂悍，边兵不敢闲。防秋朝伏弩，纵火夜搜山。 
雁逆风鼙振，沙飞猎骑还。安西虽有路，难更出阳关。主

征役已不定，又缘无定河。塞深烽砦密，山乱犬羊多。 
汉卒闻笳泣，胡儿击剑歌。番情终未测，今昔谩言和。古



   卷603_29 【题张乔升平里居】许棠 

下马似无人，开门只一身。心同孤鹤静，行过老僧真。 
乱水藏幽径，高原隔远津。匡庐曾共隐，相见自相亲。知



   卷603_30 【题郑拾遗南斋】许棠 

明时无事谏，岂是隐明君。每值离丹陛，多陪宴白云。 
门连萧洞僻，地与曲江分。满院皆柽竹，期栖鸾鹤群。主



   卷603_31 【渭上送人南归】许棠 

远役与归愁，同来渭水头。南浮应到海，北去阻无州。 
楚雨天连地，胡风夏甚秋。江人如见问，为话复贫游。斋



   卷603_32 【寄睦州陆郎中（一作寄陆睦州）】许棠 

下国多高趣，终年半是吟。海涛通越分，部伍杂闽音。 
晓郭云藏市，春山鸟护林。东浮虽未遂，日日至中心。古



   卷603_33 【投徐端公】许棠 

无谋寻旧友，强喜亦如愁。丹桂阻丹恳，白衣成白头。 
穷吴迷钓业，大汉事贫游。霄汉期提引，龙钟未拟休。知



   卷603_34 【出塞门】许棠 

步步经戎虏，防兵不离身。山多曾战处，路断野行人。 
暴雨声同瀑，奔沙势异尘。片时怀万虑，白发数茎新。主



   卷603_35 【新年呈友】许棠 

一月月相似，一年年不同。清晨窥古镜，旅貌近衰翁。 
处世闲难得，关身事半空。浮生能几许，莫惜醉春风。斋



   卷603_36 【银州北书事】许棠 

南辞采石远，北背乞银深。碛路虽多险，江人不废吟。 
雕依孤堠立，鸥向迥沙沈。因共边人熟，行行起战心。古



   卷603_37 【寄赵能卿】许棠 

我命同君命，君诗似我诗。俱无中道计，各失半生期。 
素业沧江远，清时白发垂。蹉跎一如此，何处卜栖迟。知



   卷603_38 【夏州道中】许棠 

茫茫沙漠广，渐远赫连城。堡迥烽相见，河移浪旋生。 
无蝉嘶折柳，有寇似防兵。不耐饥寒迫，终谁至此行。主



   卷603_39 【经故杨太尉旧居】许棠 

在汉信垂功，于唐道更隆。一川留古迹，多代仰高风。 
树折巢堕鸟，阶荒草覆虫。行人过岂少，独驻夕阳中。斋



   卷603_40 【东归次采石江】许棠 

东下经牛渚，依然是故关。客程临岸尽，乡思入鸥闲。 
雨涨巴来浪，云增楚际山。渔翁知未达，相顾不开颜。古



   卷603_41 【陇上书事】许棠 

城叠连云壑，人家似隐居。树飞鹦鹉众，川下鶺鴒疏。 
滴梦关山雨，资餐陇水鱼。谁知江徼客，此景倍相于。知



   卷603_42 【陈情献江西李常侍五首】许棠 

二十二三年，游秦复滞燕。徒陪群彦后，自苦此生前。 
径折啼猿树，岩荒喷月泉。东堂曾受荐，垂白志犹坚。主

淅淅复栖栖，人间只自迷。终年愁远道，到老去何蹊。 
始见红叶落，又闻黄鸟啼。不因趋大旆，谁肯暂提携。古

童蒙即苦辛，未识杏园春。谩倚无为日，还成不偶人。 
乡程长恨远，旅梦亦愁贫。天地虽云广，殊难寄此身。主

春闱久已滞，秋赋又逢停。选士疑长阻，伤时自不宁。 
秦城还逐梦，楚徼影随形。此去吟虽苦，何人更肯听。古

孤立时全塞，求名势转难。身多离下国，分合阻长安。 
越鸟啼春早，蛮花送雨寒。丘门沾顾重，未别欲阑干。主



   卷603_43 【经八合坂】许棠 

蹑险入高空，初疑势不穷。又缘千嶂尽，还共七盘同。 
下辨东流水，平随北去鸿。天然无此道，应免患穷通。斋



   卷603_44 【送友人北游】许棠 

北出阴关去，何人肯待君。无青山拥晋，半浊水通汾。 
雁塞虽多雁，云州却少云。兹游殊不恶，莫恨暂离群。古



   卷603_45 【登凌歊台】许棠 

平芜望已极，况复倚凌歊。江截吴山断，天临楚泽遥。 
云帆高出树，水市迥分桥。立久斜阳尽，无言似寂寥。知



   卷603_46 【曲江三月三日】许棠 

满国赏芳辰，飞蹄复走轮。好花皆折尽，明日恐无春。 
鸟避连云幄，鱼惊远浪尘。如何当此节，独自作愁人。主



   卷603_47 【赠栖白上人】许棠 

闲身却不闲，日日对天颜。已住城中寺，难归海上山。 
诗传华夏外，偈布市朝间。欲问空门事，空门岂有关。斋



   卷603_48 【野步】许棠 

闲赏步易远，野吟声自高。路无人到迹，林有鹤遗毛。 
物外趣都别，尘中心枉劳。沿溪收堕果，坐石唤饥猱。古



   卷603_49 【过湍沟谷】许棠 

西去穷胡处，岩崖境不常。石形相对耸，天势一条长。 
栈底鸣流水，林端敛夕阳。虽随兵马至，未免畏豺狼。知



   卷603_50 【送友人游蜀】许棠 

巴兴千万寻，此去若为心。蟋蟀既将定，弥猴应正吟。 
剑门秋断雁，褒谷夜多砧。自古西南路，艰难直至今。主



   卷603_51 【题秦州城】许棠 

圣泽滋遐徼，河堤四向通。大荒收虏帐，遗土复秦风。 
乱烧迷归路，遥山似梦中。此时怀感切，极目思无穷。斋



   卷603_52 【寄敬亭山清越上人】许棠 

南朝山半寺，谢脁故乡邻。岭上非无主，秋诗复有人。 
高禅星月近，野火虎狼驯。旧许陪闲社，终应待此身。古



   卷603_53 【秋江霁望】许棠 

高秋偏入望，霁景倍关情。落木满江水，离人怀渭城。 
山高孤戍断，野极暮天平。渔父时相问，羞真道姓名。知



   卷603_54 【陇州旅中书事寄李中丞】许棠 

三伏客吟过，长安未拟还。蛩声秋不动，燕别思仍闲。 
乱叶随寒雨，孤蟾起暮关。经时高岭外，来往旆旌间。主



   卷603_55 【秋日归旧山】许棠 

山云蝉满树，欲住更何安。上国回将晚，孤峰别自难。 
碛遥鸿未到，江近夜先寒。泉石虽堪恋，行人不愿看。斋



   卷603_56 【下黄耳盘】许棠 

独下黄盘路，多虞部落连。云晴仍著地，树古自参天。 
乱鸟飞人上，惊麋起马前。行行无郡邑，唯见虎狼烟。古



   卷603_57 【旅怀】许棠 

终年唯旅舍，只似已无家。白发除还出，丹霄去转赊。 
夏游穷塞路，春醉负秦花。应是穹苍意，空教老若耶。知



   卷603_58 【题金山寺】许棠 

四面波涛匝，中楼日月邻。上穷如出世，下瞷忽惊神。 
刹碍长空鸟，船通外国人。房房皆叠石，风扫永无尘。主



   卷603_59 【送王侍御赴宣城】许棠 

朝回离九陌，岛外赏残春。经宿留闲客，看云作主人。 
时清难议隐，位重亦甘贫。岩洞真仙境，应休别卧邻。斋



   卷603_60 【题汧湖二首】许棠 

偶得湖中趣，都忘陇坻愁。边声风下雁，楚思浪移舟。 
静极亭连寺，凉多岛近楼。吟游终不厌，还似曲江头。古

陇首时无事，湖边日纵吟。游鱼来复去，浴鸟出还沉。 
蜃气藏孤屿，波光到远林。无人见垂钓，暗起洞庭心。主



   卷603_61 【宿青山馆】许棠 

下马青山下，无言有所思。云藏李白墓，苔暗谢公诗。 
烈烧飞荒野，栖凫宿广陂。东来与西去，皆是不闲时。斋



   卷603_62 【宿同州厉评事旧业寄华下】许棠 

从戎依远地，无日见家山。地近风沙处，城当甸服间。 
阻河通渭水，曲苑带秦关。待月登楼夜，何人相伴闲。古



   卷603_63 【闻蝉十二韵】许棠 

造化生微物，常能应候鸣。初离何处树，又发去年声。 
未蜕唯愁动，才飞似解惊。闻来邻海徼，恨起过边城。 
骚屑随风远，悠扬类雪轻。报秋凉渐至，嘶月思偏清。 
互默疑相答，微摇似欲行。繁音人已厌，朽壳蚁犹争。 
朝士严冠饰，宫嫔逞鬓名。乱依西日噪，多引北归情。 
筱露凝潜吸，蛛丝忽迸萦。此时吟立者，不觉万愁生。知



   卷603_64 【冬杪归陵阳别业五首】许棠 

无媒归别业，所向自乖心。闾里故人少，田园荒草深。 
浪翻全失岸，竹迸别成林。鸥鸟犹相识，时来听苦吟。主

眠云终未遂，策马暂休期。上国劳魂梦，中心甚别离。 
冰封岩溜断，雪压砌松欹。骨肉嗟名晚，看归却泪垂。古

学剑虽无术，吟诗似有魔。已贫甘事晚，临老爱闲多。 
鸡犬唯随鹿，儿童只衣蓑。时因寻野叟，狂醉复狂歌。主

乡国乱离后，交亲半旅游。远闻诚可念，归见岂无愁。 
败苇迷荒径，寒蓑没坏舟。衡门终不掩，倚杖看波流。古

游秦复滞燕，不觉近衰年。旅貌同柴毁，行衣对骨穿。 
篱寒多啄雀，木落断浮烟。楚夜闻鸣雁，犹疑在塞天。主



   卷603_65 【送王侍御赴宣城（一作赴越城令）】许棠 

戴豸却驱鸡，东南上句溪。路过金谷口，帆转石城西。 
水树连天暗，山禽绕郡啼。江人谙旧化，那复俟招携。斋



   卷603_66 【春日乌延道中】许棠 

边穷厄未穷，复此逐归鸿。去路多相似，行人半不同。 
山川藏北狄，草木背东风。虚负男儿志，无因立战功。古



   卷603_67 【寄华阴刘拾遗】许棠 

坚心持谏诤，自古亦艰难。寄邑虽行化，眠云似去官。 
河分中野断，岳入半天寒。瀑布冰成日，谁陪吟复看。知



   卷603_68 【忆江南】许棠 

南楚西秦远，名迟别岁深。欲归难遂去，闲忆自成吟。 
雷电闲倾雨，猿猱斗堕林。眠云机尚在，未忍负初心。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百零四 
 
   
　 
　

　
 　



   卷604_1 【送前汝州李侍御罢归宣城】许棠 

吟诗早得名，戴豸又加荣。下国闲归去，他人少此情。 
云移寒峤出，烧夹夜江明。重引池塘思，还登谢脁城。主



   卷604_2 【失题（一作送前汝州李侍御罢归宣城第二首）】许棠 

独夜长城下，孤吟近北辰。半天初去雁，穷碛远来人。 
月黯氛埃积，风膻帐幕邻。惟闻防虏寇，不语暗伤神。斋



   卷604_3 【送裴拾遗宰下邽（一作赴畿令）】许棠 

受谪因廷谏，兹行不出关。直庐辞玉陛，上马向仙山。 
地古桑麻广，城偏仆御闲。县斋高枕卧，犹梦犯天颜。古



   卷604_4 【隗嚣宫晚望】许棠 

西顾伊兰近，方惊滞极边。水随空谷转，山向夕阳偏。 
碛鸟多依地，胡云不满天。秋风动衰草，只觉犬羊膻。知



   卷604_5 【江上行】许棠 

片席随高鸟，连天积浪间。苇宽云不匝，风广雨无闲。 
戍影临孤浦，潮痕在半山。东原归未得，荏苒滞江关。主



   卷604_6 【登山】许棠 

信步上鸟道，不知身忽高。近空无世界，当楚见波涛。 
顶峭松多瘦，崖悬石尽牢。猕猴呼独散，隔水向人号。斋



   卷604_7 【哭宣城元征君】许棠 

高眠终不起，远趣固难知。琴剑今无主，园林旧许谁。 
苔封僧坐石，苇涨鹤翘池。后代传青史，方钦道德垂。古



   卷604_8 【寄建州姚员外】许棠 

诬谮遭遐谪，明君即自知。乡遥辞剑外，身独向天涯。 
岭堠蛮云积，闽空瘴雨垂。南来终不遂，日探北归期。知



   卷604_9 【送厉校书从事凤翔】许棠 

赴辟依丞相，超荣事岂同。城池当陇右，山水是关中。 
日有来巴使，秋高出塞鸿。旬休随大旆，应到九成宫。主



   卷604_10 【春夜同厉文学先辈会宿】许棠 

江汉久分路，京关重聚吟。更为他夜约，方尽昔年心。 
月隔明河远，花藏宿鸟深。无眠将及曙，多是说山阴。斋



   卷604_11 【长安书情】许棠 

疏散过闲人，同人不在秦。近来惊白发，方解惜青春。 
僻寺居将遍，权门到绝因。行藏如此辈，何以谓谋身。古



   卷604_12 【过故洛城】许棠 

七百数还穷，城池一旦空。夕阳唯照草，危堞不胜风。 
岸断河声别，田荒野色同。去来皆过客，何处问遗宫。知



   卷604_13 【寄庐山贾处士】许棠 

时泰亦高眠，人皆谓不然。穷经休望辟，饵术止期仙。 
彭蠡波涵月，炉峰雪照天。常闻风雨夜，到晓在渔船。主



   卷604_14 【下第东归留别郑侍郎】许棠 

无才副至公，岂是命难通。分合吟诗老，家宜逐浪空。 
别心悬阙下，归念极吴东。唯畏重回日，初情恐不同。斋



   卷604_15 【泗上早发】许棠 

独起无人见，长河夜泛时。平芜疑自动，落月似相随。 
楚外离空早，关西去已迟。渔歌闻不绝，却轸洞庭思。古



   卷604_16 【赠天台僧】许棠 

赤城霞外寺，不忘旧登年。石上吟分海，楼中语近天。 
重游空有梦，再隐定无缘。独夜休行道，星辰静照禅。知



   卷604_17 【冬夜与友人会宿】许棠 

君初离雁塞，我久滞雕阴。隔闰俱劳梦，通宵各话心。 
禁风吹漏出，原树映星沉。白昼常多事，无妨到晓吟。主



   卷604_18 【送元遂上人归吴中】许棠 

落发在王畿，承恩著紫衣。印心谁受请，讲疏自携归。 
泛浦龙惊锡，禅云虎绕扉。吴中知久别，庵树想成围。斋



   卷604_19 【赠志空上人】许棠 

了了在心中，南宗与北宗。行高无外染，骨瘦是真容。 
饭野盂埋雪，禅云杖倚松。常修不住性，必拟老何峰。古



   卷604_20 【边城晚望】许棠 

广漠杳无穷，孤城四面空。马行高碛上，日堕迥沙中。 
逼晓人移帐，当川树列风。迢迢河外路，知直去崆峒。知



   卷604_21 【汴上暮秋】许棠 

独立长堤上，西风满客衣。日临秋草广，山接远天微。 
岸叶随波尽，沙云与鸟飞。秦人宁有素，去意自知归。主



   卷604_22 【春日言怀】许棠 

东风万物新，独未到幽人。赋命自多蹇，阳和非不均。 
五陵三月暮，百越一家贫。早误闲眠处，无愁异此身。斋



   卷604_23 【奉天寒食书事】许棠 

处处无烟火，人家似暂空。晓林花落雨，寒谷鸟啼风。 
故里芳洲外，残春甸服中。谁知独西去，步步泣途穷。古



   卷604_24 【长安寓居】许棠 

贫寄帝城居，交朋日自疏。愁迎离碛雁，梦逐出关书。 
经雨蝉声尽，兼风杵韵馀。谁知江徼塞，所忆在樵渔。知



   卷604_25 【写怀】许棠 

此生居此世，堪笑复堪悲。在处有岐路，何人无别离。 
长当多难日，愁过少年时。穷达都判了，休闲镊白髭。主



   卷604_26 【白菊】许棠 

所尚雪霜姿，非关落帽期。香飘风外别，影到月中疑。 
发在林凋后，繁当露冷时。人间稀有此，自古乃无诗。斋



   卷604_27 【中秋夜对月】许棠 

月月势皆圆，中秋朗最偏。万方期一夕，到晓是经年。 
影蔽星芒尽，光分物状全。惟应苦吟者，目断向遥天。古



   卷604_28 【陪郢州张员外宴白雪楼】许棠 

高情日日闲，多宴雪楼间。洒槛江干雨，当筵天际山。 
带帆分浪色，驻乐话朝班。岂料羁浮者，樽前得解颜。知



   卷604_29 【和薛侍御题兴善寺松】许棠 

何年劚到城，满国响高名。半寺阴常匝，邻坊景亦清。 
代多无朽势，风定有馀声。自得天然状，非同涧底生。主



   卷604_30 【题郑侍郎岩隐十韵】许棠 

朝退常归隐，真修大隐情。园林应得趣，岩谷自为名。 
野步难寻寺，闲吟少在城。树藏幽洞黑，花照远村明。 
海石分湖路，风泉递雨声。性高怜散逸，官达厌公卿。 
架引藤重长，阶延笋迸生。青门无到客，紫阁有来莺。 
物外身虽隐，区中望本清。终难依此境，坐卧避钧衡。古



   卷604_31 【宿灵山兰若】许棠 

江心天半寺，一夕万缘空。地出浮云上，星摇积浪中。 
滴沤垂阁雨，吹桧送帆风。旦夕闻清磬，唯应是钓翁。知



   卷604_32 【亲仁里双鹭】许棠 

双去双来日已频，只应知我是江人。对欹雪顶思寻水， 
更振霜翎恐染尘。三楚几时初失侣，五陵何树又栖身。 
天然不与凡禽类，傍砌听吟性自驯。知



   卷604_33 【成纪书事二首】许棠 

东吴远别客西秦，怀旧伤时暗洒巾。满野多成无主冢， 
防边半是异乡人。山河再阔千馀里，城市曾经一百春。 
闲与将军议戎事，伊兰犹未绝胡尘。知

蹉跎远入犬羊中，荏苒将成白首翁。三楚田园归未得， 
五原岐路去无穷。天垂大野雕盘草，月落孤城角啸风。 
难问开元向前事，依稀犹认隗嚣宫。主



   卷604_34 【秦中遇友人】许棠 

半生南走复西驰，愁过杨朱罢泣岐。远梦亦羞归海徼， 
贫游多是滞边陲。胡云不聚风无定，陇路难行栈更危。 
旦暮唯闻语征战，看看已欲废吟诗。主



   卷604_35 【过分水岭】许棠 

陇山高共鸟行齐，瞰险盘空甚蹑梯。云势崩腾时向背， 
水声呜咽若东西。风兼雨气吹人面，石带冰棱碍马蹄。 
此去秦川无别路，隔崖穷谷却难迷。主



   卷604_36 【讲德陈情上淮南李仆射八首】许棠 

天降贤人佐圣时，自然声教满华夷。英明不独中朝仰， 
清重兼闻外国知。凉夜酒醒多对月，晓庭公退半吟诗。 
梁城东下虽经战，风俗犹传守旧规。主

多朝轩冕冠乾坤，四海皆推圣最尊。楚玉已曾分卞玉， 
膺门依旧是龙门。筵开乐振高云动，城掩鼙收落日昏。 
尝念苍生如赤子，九州无处不沾恩。斋

未领春闱望早清，况联戎阃控强兵。风威遍布江山静， 
教化高同日月明。九郡竟歌兼煮海，四方皆得共和羹。 
东南自此全无事，只为期年政已成。古

帝念淮壖疫疹频，牢笼山海委名臣。古来比德由无侣， 
当代同途岂有人。夜宴独吟梁苑月，朝游重见广陵春。 
多年疲瘵全苏息，须到讴谣日满秦。知

三纪吟诗望一名，丹霄待得白头成。已期到老还沾禄， 
无复偷闲却养生。当宴每垂听乐泪，望云长起忆山情。 
朱门旧是登龙客，初脱鱼鳞胆尚惊。主

东来淮海拜旌旟，不把公卿一字书。曾侍晚斋吟对雪， 
又容华馆食兼鱼。孤微自省恩非次，际会谁知分有馀。 
唯耻旧桥题处在，荣归无计似相如。斋

平生南北逐蓬飘，待得名成鬓已凋。寒浦一从抛钓艇， 
旧林无处认风飙。程途虽喜关河尽，时节犹惊骨肉遥。 
愁策羸蹄更归去，乱山流水满翻潮。古

丹霄空把桂枝归，白首依前着布衣。当路公卿谁见待， 
故乡亲爱自疑非。东风乍喜还沧海，栖旅终愁出翠微。 
应念无媒居选限，二年须更守渔矶。知



   卷604_37 【献独孤尚书】许棠 

虚抛南楚滞西秦，白首依前衣白身。退鹢已经三十载， 
登龙曾见一千人。魂离为役诗篇苦，泪竭缘嗟骨相贫。 
今日鞠躬高旆下，欲倾肝胆杳无因。知



   卷604_38 【将过单于】许棠 

荒碛连天堡戍稀，日忧蕃寇却忘机。江山不到处皆到， 
陇雁已归时未归。行李亦须携战器，趋迎当便著戎衣。 
并州去路殊迢递，风雨何当达近畿。知



   卷604_39 【贞女祠】许棠 

何穴藏贞骨，荒祠见旧颜。精灵应自在，云雨不相关。 
落石泉多咽，无风树尽闲。唯疑千古后，为瑞向人间。主



   卷604_40 【宿华山】许棠 

异境良难测，非仙岂合游。星辰方满岳，风雨忽移舟。 
喷月泉垂壁，栖松鹤在楼。因知修养处，不必在嵩丘。斋



   卷604_41 【送张员外西川从事】许棠 

为郎不入朝，自是赴嘉招。豸角初离首，金章已在腰。 
剑横阴绿野，栈响近丹霄。迎驿应相续，悬愁去路遥。古



   卷604_42 【题慈恩寺元遂上人院】许棠 

竹槛匝回廊，城中似外方。月云开作片，枝鸟立成行。 
径接河源润，庭容塔影凉。天台频去说，谁占最高房。知



   卷604_43 【送杜仓曹往沧洲觐叔常侍】许棠 

浮阳横巨浸，南巷拥旌旃。别带秦城雨，行闻魏国蝉。 
碛鸿来每后，朝日见常先。东鄙云霞广，高林间水天。主



   卷604_44 【雕阴道中作】许棠 

五月绥州北，途程少郁蒸。马依膻草聚，人抱浊河澄。 
迹固长城垒，冤深太子陵。往来经此地，悲苦有谁能。斋



   卷604_45 【留别从弟郴】许棠 

同承太岳胤，俱值太平时。丹陛怀趋计，沧洲负去期。 
久贫成蹭蹬，多病惜支离。宗分兼交分，吾知汝亦知。古



   卷604_46 【寻山】许棠 

蹑履复支筇，深山草木中。隔溪遥避虎，当坞忽闻钟。 
落叶多相似，幽禽半不同。群猱呼却散，如此异林翁。知



   卷604_47 【送徐侍御充南诏判官】许棠 

西去安夷落，乘轺从节行。彤庭传圣旨，异域化戎情。 
瘴路穷巴徼，蛮川过峤城。地偏风自杂，天漏月稀明。 
危栈连空动，长江到底清。笑宜防狒狒，言好听猩猩。 
抚论如敦行，归情自合盟。回期佩印绶，何更见新正。古



   卷604_48 【送省玄上人归江东】许棠 

释律周儒礼，严持用戒身。安禅思剡石，留偈别都人。 
雨合吴江黑，潮移海路新。瓶盂自此去，应不更还秦。知



   卷604_49 【送刘校书游东鲁】许棠 

内阁劳雠校，东邦忽纵游。才偏精二雅，分合遇诸侯。 
暗海龟蒙雨，连空赵魏秋。如经麟见处，驻马瞰荒丘。主



   卷604_50 【送金吾侍御奉使日东】许棠 

还乡兼作使，到日倍荣亲。向化虽多国，如公有几人。 
孤山无返照，积水合苍旻。膝下知难住，金章已系身。斋



   卷604_51 【题甘露寺】许棠 

丹槛拂丹霄，人寰下瞰遥。何年增造化，万古出尘嚣。 
地势盘三楚，江声换几朝。满栏皆异药，到顶尽飞桥。 
泽广方云梦，山孤数沃焦。中宵霞始散，经腊木稀凋。 
铎动天风度，窗明海气消。带鼙分迥堞，当日辨翻潮。 
鸟去沉葭菼，帆来映泬。浮生自多事，无计免回镳。知



   卷604_52 【冬夜怀真里友人会宿】许棠 

静语与高吟，搜神又爽心。各来依帝里，相对似山阴。 
漏永星河没，堂寒月彩深。从容不易到，莫惜曙钟侵。主



   卷604_53 【陪友人夏夜对月】许棠 

后伏中宵月，高秋满魄齐。轮移仙掌外，影下玉绳西。 
蝉雀飞多误，星萤出自迷。烦蒸惊顿绝，吟玩畏闻鸡。斋



   卷604_54 【送从弟筹任告成尉】许棠 

海上从戎罢，嵩阳佐县初。故人皆羡去，吾祖旧曾居。 
地古多生药，溪灵不聚鱼。唯应寻隐者，闲寺讲仙书。古



   卷604_55 【秋日陪陆校书游玉泉】许棠 

共爱泉源异，频来不觉劳。散光垂草细，繁响出风高。 
沫滞潭花片，沙遗浴鸟毛。尘间喧与闷，须向此中逃。知



   卷604_56 【送防州邬员外】许棠 

千溪与万嶂，缭绕复峥嵘。太守劳车马，何从驻旆旌。 
椒香近满郭，漆货远通京。唯涤双尘耳，东南听政声。主



   卷604_57 【过穆陵关】许棠 

荒关无守吏，亦耻白衣过。地广人耕绝，天寒雁下多。 
东西方自感，雨雪更相和。日暮聊摅思，摇鞭一放歌。斋



   卷604_58 【江上遇友人】许棠 

阙下分离日，杏园花半开。江边相值夜，榆塞雁初来。 
坐久河沉斗，吟长月浸杯。鲈鱼非不恋，共有客程催。古



   卷604_59 【忆宛陵旧居】许棠 

旧忆陵阳北，林园近板桥。江晴帆影满，野迥鹤声遥。 
岛径通山市，汀扉上海潮。秦城归去梦，夜夜到渔樵。知



   卷604_60 【题闻琴馆】许棠 

城非宓贱邑，馆亦号闻琴。乃是前贤意，常留化俗心。 
代公存绿绮，谁更寄清音。此迹应无改，寥寥毕古今。主



   卷604_61 【寄江上弟妹】许棠 

无成归未得，不是不谋归。垂老登云路，犹胜守钓矶。 
大荒身去数，穷海信来稀。孤立皆难进，非关命独违。斋



   卷604_62 【题李昌符丰乐幽居】许棠 

诗家依阙下，野景似山中。兰菊俱含露，杉梧为奏风。 
破门韦曲对，浅岸御沟通。莫叹连年屈，君须遇至公。古



   卷604_63 【青山晚望】许棠 

昔人怀感处，此地倍魂消。四海经摇落，三吴正寂寥。 
风移残烧远，帆带夕阳遥。欲继前贤迹，谁能似隐招。知



   卷604_64 【宣城送进士郑徽赴举】许棠 

长安去是归，上马肯沾衣。水国车通少，秦人楚荐稀。 
鸿方离北鄙，叶下已西畿。好整丹霄步，知音在紫微。主



   卷604_65 【言怀】许棠 

万事不关心，终朝但苦吟。久贫惭负债，渐老爱山深。 
日月销天外，帆樯弃海阴。荣枯应已定，无复系浮沉。斋



   卷604_66 【汴河十二韵】许棠 

昔年开汴水，元应别有由。或兼通楚塞，宁独为扬州。 
直断平芜色，横分积石流。所思千里便，岂计万方忧。 
首甚资功济，终难弭宴游。空怀龙舸下，不见锦帆收。 
浪倒长汀柳，风欹远岸楼。奔逾怀许竭，澄彻泗滨休。 
路要多行客，鱼稀少钓舟。日开天际晚，雁合碛西秋。 
一派注沧海，几人生白头。常期身事毕，于此泳东浮。古



   卷604_67 【旅中送人归九华】许棠 

分与仙山背，多年负翠微。无因随鹿去，只是送人归。 
顶木晴摩日，根岚晓润衣。会于猿鸟外，相对掩高扉。知



   卷604_68 【送友人归江南】许棠 

皇州五更鼓，月落西南维。此时有行客，别我孤舟归。 
上国身无主，下第诚可悲。主



   卷604_69 【洞庭湖】许棠 

空江浩荡景萧然，尽日菰蒲泊钓船。青草浪高三月渡， 
绿杨花扑一溪烟。情多莫举伤春目，愁极兼无买酒钱。 
犹有渔人数家住，不成村落夕阳边。主



   卷604_70 【句】许棠 

晓嶂猿开户，寒湫鹿舐冰。古

当空吟待月，到晚坐看山。（以上见《纪事》）斋

一年三领郡，领郡管仙山。（赠段成式，见《语林》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百零五 
 
   
　 
　

　
 　



   卷605_1 【放歌行】邵谒 

龟为秉灵亡，鱼为弄珠死。心中自有贼，莫怨任公子。 
屈原若不贤，焉得沉湘水。主



   卷605_2 【长安寒食】邵谒 

春日照九衢，春风媚罗绮。万骑出都门，拥在香尘里。 
莫辞吊枯骨，千载长如此。安知今日身，不是昔时鬼。 
但看平地游，亦见摧輈死。主



   卷605_3 【贞女墓】邵谒 

生持节操心，死作坚贞鬼。至今坟上春，草木无花卉。古



   卷605_4 【自叹】邵谒 

春蚕未成茧，已贺箱笼实。蟢子徒有丝，终年不成匹。 
每念古人言，有得则有失。我命独如何，憔悴长如一。 
白日九衢中，幽独暗如漆。流泉有枯时，穷贱无尽日。 
惆怅复惆怅，几回新月出。斋



   卷605_5 【送徐群宰望江】邵谒 

古人力文学，所务安疲甿。今人力文学，所务惟公卿。 
大贤重邦本，屈迹官武城。劝民勤机杼，自然国用并。 
但见富贵者，知食不知耕。忽尔秋不熟，储廪焉得盈。 
贡艺既精苦，用心必公平。吾道不遗贤，霄汉期芳馨。 
一夫若有德，千古称其英。陶潜虽理邑，崔烈徒台衡。 
浊者必恶清，瞽者必恶明。孤松自有色，岂夺众草荣。 
为刀若不利，焉得宰牛名。为丝若不直，焉得琴上声。 
好去立高节，重来振羽翎。主



   卷605_6 【秋夕】邵谒 

万里凭梦归，骨肉皆在眼。觉来益惆怅，不信长安远。 
人人但为农，我独常逢旱。恶命如漏卮，滴滴添不满。 
天末雁来时，一叫一肠断。主



   卷605_7 【览孟东野集】邵谒 

蚌死留夜光，剑折留锋铓。哲人归大夜，千古传珪璋。 
珪璋遍四海，人伦多变改。题花花已无，玩月月犹在。 
不知天地间，白日几时昧。主



   卷605_8 【送友人江行】邵谒 

送君若浪水，叠叠愁思起。梦魂如月明，相送秋江里。古



   卷605_9 【下第有感】邵谒 

古人有遗言，天地如掌阔。我行三十载，青云路未达。 
尝闻读书者，所贵免征伐。谁知失意时，痛于刃伤骨。 
身如石上草，根蒂浅难活。人人皆爱春，我独愁花发。 
如何归故山，相携采薇蕨。斋



   卷605_10 【论政】邵谒 

贤哉三握发，为有天下忧。孙弘不开阁，丙吉宁问牛。 
内政由股肱，外政由诸侯。股肱政若行，诸侯政自修。 
一物不得所，蚁穴满山丘。莫言万木死，不因一叶秋。 
朱云若不直，汉帝终自由。子婴一失国，渭水东悠悠。主



   卷605_11 【战城南】邵谒 

武皇重征伐，战士轻生死。朝争刃上功，暮作泉下鬼。 
悲风吊枯骨，明月照荒垒。千载留长声，呜咽城南水。斋



   卷605_12 【赠郑殷处士】邵谒 

善琴不得听，嘉玉不得名。知音既已死，良匠亦未生。 
退居一河湄，山中物景清。鱼沉池水碧，鹤去松枝轻。 
长材靡入用，大厦失巨楹。颜子不得禄，谁谓天道平。斋



   卷605_13 【古乐府】邵谒 

对酒弹古琴，弦中发新音。新音不可辨，十指幽怨深。 
妾颜不自保，四时如车轮。不知今夜月，曾照几时人。 
露滴芙蓉香，香销心亦死。良时无可留，残红谢池水。斋



   卷605_14 【经安容先生旧居】邵谒 

羽化留遗踪，千载踪难没。一泉岩下水，几度换明月。 
松老不改柯，龙久皆变骨。云雨有归时，鸡犬无还日。 
至今青山中，寂寞桃花发。斋



   卷605_15 【望行人】邵谒 

登楼恐不高，及高君已远。云行郎即行，云归郎不返。 
嗟为楼上人，望望不相近。若作辙中泥，不放郎车转。 
白日下西山，望尽妾肠断。斋



   卷605_16 【岁丰】邵谒 

皇天降丰年，本忧贫士食。贫士无良畴，安能得稼穑。 
工佣输富家，日落长叹息。为供豪者粮，役尽匹夫力。 
天地莫施恩，施恩强者得。斋



   卷605_17 【金谷园怀古】邵谒 

在富莫骄奢，骄奢多自亡。为女莫骋容，骋容多自伤。 
如何金谷园，郁郁椒兰房。昨夜绮罗列，今日池馆荒。 
竹死不变节，花落有馀香。美人抱义死，千载名犹彰。 
娇歌无遗音，明月留清光。浮云易改色，衰草难重芳。 
不学韩侯妇，衔冤报宋王。知



   卷605_18 【春日有感】邵谒 

我心如蘖苦，他见如荠甘。火未到身者，痛楚难共谙。 
但言贫者拙，不言富者贪。谁知苦寒女，力尽为桑蚕。主



   卷605_19 【学仙词】邵谒 

上仙传秘诀，澹薄与无营。炼药□□□，变姓不变形。 
三尸既无累，百虑自不生。是知寸心中，有路通上清。 
祖龙好仙术，烧却黄金精。主



   卷605_20 【妓女】邵谒 

天若许人登，青山高不止。地若许人穷，黄泉深无水。 
量诸造化情，物成皆有以。如何上青冥，视之平若砥。 
日下骋琅玕，空中无罗绮。但见势腾凌，将为长如此。 
炫耀一时间，逡巡九泉里。一种为埃尘，不学堕楼死。知



   卷605_21 【寒女行】邵谒 

寒女命自薄，生来多贱微。家贫人不聘，一身无所归。 
养蚕多苦心，茧熟他人丝。织素徒苦力，素成他人衣。 
青楼富家女，才生便有主。终日著罗绮，何曾识机杼。 
清夜闻歌声，听之泪如雨。他人如何欢，我意又何苦。 
所以问皇天，皇天竟无语。斋



   卷605_22 【览镜】邵谒 

一照一回悲，再照颜色衰。日月自流水，不知身老时。 
昨日照红颜，今朝照白丝。白丝与红颜，相去咫尺间。古



   卷605_23 【轻薄行】邵谒 

薄薄身上衣，轻轻浮云质。长安一花开，九陌马蹄疾。 
谁言公子车，不是天上力。知



   卷605_24 【苦别离】邵谒 

十五为君婚，二十入君门。自从入户后，见君长出门。 
朝看相送人，暮看相送人。若遣折杨柳，此地树无根。 
愿为陌上土，得作马蹄尘。愿为曲木枝，得作双车轮。 
安得太行山，移来君马前。古



   卷605_25 【览张骞传】邵谒 

采药不得根，寻河不得源。此时虚白首，徒感武皇恩。 
桑田未闻改，日月曾几昏。仙骨若求得，垄头无新坟。 
不见杜陵草，至今空自繁。古



   卷605_26 【白头吟】邵谒 

汉家天宇阔，日月不暂闲。常将古今骨，裨作北邙山。 
山高势已极，犹自凋朱颜。知



   卷605_27 【瞽者叹】邵谒 

我心岂不平，我目自不明。徒云备双足，天下何由行。斋



   卷605_28 【送从弟长安下第南归觐亲】邵谒 

白日不得照，戴天如戴盆。青云未见路，丹车劳出门。 
采薇秦山镇，养亲湘水源。心中岂不切，其如行路难。 
为文清益峻，为心直且安。芝兰未入用，馨香志独存。 
他门种桃李，犹能荫子孙。我家有棠阴，枝叶竟不繁。 
心醉岂因酒，愁多徒见萱。征徒忽告归，执袂殷勤论。 
在鸟终为凤，为鱼须化鲲。富贵岂长守，贫贱宁有根。 
丈夫志不大，何以佐乾坤。昼短疾于箭，早来献天言。 
莫恋苍梧畔，野烟横破村。主



   卷605_29 【少年行】邵谒 

丈夫十八九，胆气欺韩彭。报仇不用剑，辅国不用兵。 
以目为水鉴，以心作权衡。愿君似尧舜，能使天下平。 
何必走马夸弓矢，然后致得人心争。主



   卷605_30 【汉宫井】邵谒 

辘轳声绝离宫静，班姬几度照金井。
梧桐老去残花开，犹似当时美人影。



   卷605_31 【显茂楼】邵谒 

秦山渭水尚悠悠，如何草树迷宫阙。
繁华朱翠尽东流，唯有望楼对明月。



   卷605_32 【紫阁峰】邵谒 

壮国山河倚空碧，迥拔烟霞侵太白。
绿崖下视千万寻，青天只据百馀尺。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百零六 
 
   
　 
　

　
 　



   卷606_1 【送李员外频之建州】林宽 

勾践江头月，客星台畔松。为郎久不见，出守暂相逢。 
鸟泊牵滩索，花空押号钟。远人思化切，休上武夷峰。古



   卷606_2 【送许棠先辈归宣州】林宽 

发枯穷律韵，字字合埙篪。日月所到处，姓名无不知。 
莺啼谢守垒，苔老谪仙碑。诗道丧来久，东归为吊之。知



   卷606_3 【穷冬太学】林宽 

投迹依槐馆，荒亭草合时。雪深鸢啸急，薪湿鼎吟迟。 
默坐同谁话，非僧不我知。匡庐瀑布畔，何日副心期。主



   卷606_4 【陪郑諴郎中假日省中寓直】林宽 

宪厅名最重，假日许从容。床满诸司印，庭高五粒松。 
井寻芸吏汲，茶拆岳僧封。鸟度帘旌暮，犹吟隔苑钟。斋



   卷606_5 【送谢石先辈归宣州】林宽 

名随春色远，湖外已先知。花尽方辞醉，莺残是放时。 
天寒千尺岳，颔白半联诗。笋蕨犹堪采，荣归及养期。古



   卷606_6 【下第寄欧阳瓒】林宽 

诗人道僻命多奇，更值干戈乱起时。
莫作江宁王少府，一生吟苦竟谁知。



   卷606_7 【寄何绍馀】林宽 

雁过君犹未入城，清贤门下旧知名。风波冻马遥逢见， 
革橐饥僮尚挈行。住在闲坊无辙迹，别来何寺有泉声。 
芙蓉苑北曲江岸，期看终南新雪晴。主



   卷606_8 【送人宰浦城】林宽 

东南犹阻寇，梨岭更谁登。作宰应无俸，归船必有僧。 
滩平眠獭石，烧断饮猿藤。岁尽校殊最，方当见异能。斋



   卷606_9 【省试腊后望春宫】林宽 

皇都初度腊，凤辇出深宫。高凭楼台上，遥瞻灞浐中。 
仗凝霜彩白，袍映日华红。柳眼方开冻，莺声渐转风。 
御沟穿断霭，骊岫照斜空。时见宸游兴，因观稼穑功。斋



   卷606_10 【寄省中知己】林宽 

门掩清曹晚，静将乌府邻。花开封印早，雪下典衣频。 
怪木风吹阁，废巢时落薪。每怜吾道苦，长说向同人。古



   卷606_11 【朱坡】林宽 

朱坡坡上望，不似在秦京。渐觉溪山秀，更高鱼鸟情。 
夜吟禅子室，晓爨猎人铛。恃此偷佳赏，九衢蜩未鸣。知



   卷606_12 【酬陈樵见寄】林宽 

失意闲眠起更迟，又将羁薄谢深知。囊书旋入酒家尽， 
纱帽长依僧壁垂。待月句新遭鬼哭，寻山貌古被猿窥。 
元和才子多如此，除却清吟何所为。知



   卷606_13 【华清宫】林宽 

殿角钟残立宿鸦，朝元归驾望无涯。
香泉空浸宫前草，未到春时争发花。



   卷606_14 【终南山】林宽 

标奇耸峻壮长安，影入千门万户寒。
徒自倚天生气色，尘中谁为举头看。



   卷606_15 【歌风台】林宽 

蒿棘空存百尺基，酒酣曾唱大风词。
莫言马上得天下，自古英雄尽解诗。



   卷606_16 【送人归日东】林宽 

沧溟西畔望，一望一心摧。地即同正朔，天教阻往来。 
波翻夜作电，鲸吼昼为雷。门外人参径，到时花几开。古



   卷606_17 【寓兴】林宽 

西母一杯酒，空言浩劫春。英雄归厚土，日月照闲人。 
衰草珠玑冢，冷灰龙凤身。茂陵骊岫晚，过者暗伤神。知



   卷606_18 【少年行】林宽 

柳烟侵御道，门映夹城开。白日莫空过，青春不再来。 
报仇冲雪去，乘醉臂鹰回。看取歌钟地，残阳满坏台。主



   卷606_19 【塞上还答友人】林宽 

无端游绝塞，归鬓已苍然。戎羯围中过，风沙马上眠。 
草衰频过烧，耳冷不闻蝉。从此甘贫坐，休言更到边。斋



   卷606_20 【哭栖白供奉】林宽 

侍辇才难得，三朝有上人。琢诗方到骨，至死不离贫。 
风帐孤萤入，霜阶积叶频。夕阳门半掩，过此亦无因。古



   卷606_21 【送升道靖恭相公分司】林宽 

东风时不遇，果见致君难。海岳影犹动，鹍鹏势未安。 
星沉关锁冷，鸡唱驿灯残。谁似二宾客，门闲嵩洛寒。知



   卷606_22 【关下早行】林宽 

轧轧推危辙，听鸡独早行。风吹宿霭散，月照华山明。 
白首东西客，黄河昼夜清。相逢皆有事，唯我是闲情。主



   卷606_23 【曲江】林宽 

曲江初碧草初青，万毂千蹄匝岸行。倾国妖姬云鬓重， 
薄徒公子雪衫轻。琼镌狒cf绕觥舞，金蹙辟邪拏拨鸣。 
柳絮杏花留不得，随风处处逐歌声。主



   卷606_24 【长安遣怀】林宽 

醉下高楼醒复登，任从浮薄笑才能。
青龙寺里三门上，立为南山不为僧。



   卷606_25 【送僧游太白峰】林宽 

云深游太白，莫惜遍探奇。顶上多灵迹，尘中少客知。 
悬崖倚冻瀑，飞狖过孤枝。出定更何事，相逢必有诗。知



   卷606_26 【哭造微禅师】林宽 

神迁不火葬，新塔露疏柽。是物皆磨灭，唯师出死生。 
虚堂散钓叟，怪木哭山精。林下路长在，无因更此行。主



   卷606_27 【献同年孔郎中】林宽 

炊琼爇桂帝关居，卖尽寒衣典尽书。驱马每寻霜影里， 
到门常在鼓声初。蟾枝交彩清兰署，鸾珮排光映玉除。 
一顾深恩身未杀，争期皎日负吹嘘。主



   卷606_28 【闻雁】林宽 

接影横空背雪飞，声声寒出玉关迟。
上阳宫里三千梦，月冷风清闻过时。



   卷606_29 【送惠补阙】林宽 

诏下搜岩野，高人入竹林。长因抗疏日，便作去官心。 
清俸供僧尽，沧洲寄迹深。东门有归路，徒自弃华簪。知



   卷606_30 【和友人贼后】林宽 

带号乞兵急，英雄陷贼围。江山犹未静，鱼鸟欲何归。 
城露桑榆尽，时平老幼稀。书从战后得，读彻血盈衣。主



   卷606_31 【长安即事】林宽 

暝鼓才终复晓鸡，九门何计出沉迷，樵童乱打金吾鼓， 
豪马争奔丞相堤。翡翠鬟欹钗上燕，麒麟衫束海中犀。 
须知不是诗人事，空忆泉声菊畔畦。主



   卷606_32 【和周繇校书先辈省中寓直】林宽 

古木重门掩，幽深只欠溪。此中真吏隐，何必更岩栖。 
名姓镌幢记，经书逐库题。字随飞蠹缺，阶与落星齐。 
伴直僧谈静，侵霜蛩韵低。粘尘贺草没，剥粉薛禽迷。 
衰藓墙千堵，微阳菊半畦。鼓残鸦去北，漏在月沉西。 
每忆终南雪，几登云阁梯。时因搜句次，那惜一招携。古



   卷606_33 【苦雨】林宽 

霪霖翳日月，穷巷变沟坑。骤洒纤枝折，奔倾坏堵平。 
蒙簦来客绝，跃甃噪蛙狞。败屐阴苔积，摧檐湿菌生。 
斜飞穿裂瓦，迸落打空铛。叶底迟归蝶，林中滞出莺。 
润侵书缝黑，冷浸鬓丝明。牖暗参差影，阶寒断续声。 
尺薪功比桂，寸粒价高琼。遥想管弦里，无因识此情。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百零七 
 
   
　 
　

　
 　



   卷607_1 【翰林作】刘邺 

曾是江波垂钓人，自怜深厌九衢尘。浮生渐老年随水， 
往事曾闻泪满巾。已觉远天秋色动，不堪闲夜雨声频。 
多惭不是相如笔，虚直金銮接侍臣。知



   卷607_2 【待漏院吟】刘邺 

玉堂帘外独迟迟，明月初沉勘契时。
闲听景阳钟尽后，两莺飞上万年枝。



   卷607_3 【慧山寺肄业送怀坦上人】李骘 

流水何山分，浮云空中遇。我生无根株，聚散亦难固。 
忆昨斗龙春，岩栖侣高步。清怀去羁束，幽境无滓污。 
日落九峰明，烟生万华暮。兹欢未云隔，前笑倏已故。 
四时难信留，百草换霜露。离襟一成解，怅抱将何谕。 
惊泉有馀哀，永日谁与度。缅思孤帆影，再往重江路。 
去去忽凄悲，因风暂回顾。古



   卷607_4 【读惠山若冰师集因题故院三首】李骘 

五天何处望，心念起皆知。化塔留今日，泉鸣自昔时。 
古苔生石静，秋草满山悲。莫道声容远，长歌白雪词。知

高怀逢异境，佳句想吟频。月冷松溪夜，烟浓草寺春。 
浮云将世远，清听与名新。不见开岩日，空为拜影人。斋

景物搜求歇，山云放纵飞。树寒烟鹤去，池静水龙归。 
暗榻尘飘满，阴檐月到稀。何年灯焰尽，风动影堂扉。知



   卷607_5 【自惠山至吴下寄酬南徐从事】李骘 

不接芳晨游，独此长洲苑。风颜一成阻，翰墨劳空返。 
悠悠汀渚长，杳杳蘋花晚。如何西府欢，尚念东吴远。 
瑶音动清韵，兰思芬盈畹。犹及九峰春，归吟白云巘。知



   卷607_6 【中秋夜戏酬顾道流】孙蜀 

不那此身偏爱月，等闲看月即更深。
仙翁每被嫦娥使，一度逢圆一度吟。



   卷607_7 【咏燕上主司郑愚】欧阳澥 

翩翩双燕画堂开，送古迎今几万回。
长向春秋社前后，为谁归去为谁来。



   卷607_8 【句】欧阳澥 

黄菊离家十四年。斋

离家已是梦松年。主

落日望乡处，何人知客情？（见《纪事》）知



   卷607_9 【自咏豆花】陈黯 

玳瑁应难比，斑犀定不加。天嫌未端正，满面与妆花。斋



   卷607_10 【雪诗】张孜 

长安大雪天，鸟雀难相觅。其中豪贵家，捣椒泥四壁。 
到处爇红炉，周回下罗幂。暖手调金丝，蘸甲斟琼液。 
醉唱玉尘飞，困融香汗滴。岂知饥寒人，手脚生皴劈。斋



   卷607_11 【句】张孜 

著牙卖朱紫，断钱赊举选。（见《纪事》）知

华山秀作英雄骨，黄河泻出纵横才。古

梦破青霄春，烟霞无去尘。若夸郭璞五色笔， 
江淹却是寻常人。（《梦李白歌》）主



   卷607_12 【赠妓仙哥】郑仁表 

严吹如何下太清，玉肌无疹六铢轻。
自知不是流霞酌，愿听云和瑟一声。



   卷607_13 【赠妓命洛真】郑仁表 

巧制新章拍拍新，金罍巡举助精神。
时时欲得横波眄，又怕回筹错指人。



   卷607_14 【句】郑仁表 

文章世上争开路，阀阅山东拄破天。古



   卷607_15 【杜甫同谷茅茨】赵鸿 

工部栖迟后，邻家大半无。青羌迷道路，白社寄杯盂。 
大雅何人继，全生此地孤。孤云飞鸟什，空勒旧山隅。知



   卷607_16 【栗亭（赵鸿刻石同谷曰，工部题栗亭十韵，不复见）】赵鸿 

杜甫栗亭诗，诗人多在口。悠悠二甲子，题纪今何有。斋



   卷607_17 【泥功山】赵鸿 

立石泥功状，天然诡怪形。未尝私祸福，终不费丹青。知



   卷607_18 【昆明池织女石（一作司马复诗）】童翰卿 

一片昆明石，千秋织女名。见人虚脉脉，临水更盈盈。 
苔作轻衣色，波为促杼声。岸云连鬓湿，沙月对眉生。 
有脸莲同笑，无心鸟不惊。还如朝镜里，形影两分明。知



   卷607_19 【绝句】童翰卿 

大朴逐物尽，哀我天地功。争得荣辱心，洒然归西风。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百零八 
 
   
　 
　

　
 　



   卷608_1 【补周礼九夏系文·九夏歌九篇】皮日休 

（王夏之歌者，王出入之所奏也。四章，章四句） 
爣爣皎日，欻丽于天。厥明御舒，如王出焉。 
爣爣皎日，欻入于地。厥晦厥贞，如王入焉。 
出有龙旂，入有珩珮。勿驱勿驰，惟慎惟戒。 
出有嘉谋，入有内则。繄彼臣庶，钦王之式。古

（肆夏之歌者，尸出入之所奏也。二章，章四句） 
愔愔清庙，仪仪象服。我尸出矣，迎神之谷。 
杳杳阴竹，坎坎路鼓。我尸入矣，得神之祜。知

（昭夏之歌者，牲出入之所奏也。二章，章四句） 
有郁其鬯，有俨其彝。九变未作，全乘来之。 
既醑既酢，爰朄爰舞。象物既降，全乘之去。主

（纳夏之歌者，四方宾客来之所奏也。四章，章四句） 
麟之仪仪，不絷不维。乐德而至，如宾之嬉。 
凤之愉愉，不篝不笯。乐德而至，如宾之娱。 
自筐及筥，我有牢醑。自筐及篚，我有货币。 
我牢不愆，我货不匮。硕硕其才，有乐而止。知

（章夏之歌者，臣有功之所奏也。四章，章四句） 
王有虎臣，锡之鈇钺。征彼不憓，一扑而灭。 
王有虎臣，锡之圭瓒。征彼不享，一烘而泮。 
王有掌讶，侦尔疆理。王有掌客，馈尔饔饩。 
何以乐之，金石九奏。何以锡之，龙旂九旒。古

（齐夏之歌者，夫人祭之所奏也。一章，四句） 
玲玲衡笄，翚衣榆翟。自内而祭，为君之则。主

（族夏之歌者，族人酌之所奏也。二章，章四句） 
洪源谁孕，疏为江河。大块孰埏，播为山阿。 
厥流浩漾，厥势嵯峨。今君之酌，慰我实多。斋

（械夏之歌者，宾既出之所奏也。三章，章三句） 
礼酒既酌，嘉宾既厚，牍为之奏。 
礼酒既竭，嘉宾既悦，应为之节。 
礼酒既罄，嘉宾既醒，雅为之行。斋

（骜夏之歌者，公出入之所奏也。二章，章四句） 
桓桓其珪，衮衮其衣。出作二伯，天子是毗。 
桓桓其珪，衮衮其服。入作三孤，国人是福。古



   卷608_2 【三羞诗三首】皮日休 

吾闻古君子，介介励其节。入门疑储宫，抚己思鈇钺。 
志者若不退，佞者何由达。君臣一殽膳，家国共残杀。 
此道见于今，永思心若裂。王臣方謇謇，佐我无玷缺。 
如何以谋计，中道生芽蘖。宪司遵故典，分道播南越。 
苍惶出班行，家室不容别。玄鬓行为霜，清泪立成血。 
乘遽剧飞鸟，就传过风发。嗟吾何为者，叨在造士列。 
献文不上第，归于淮之汭。蹇蹄可再奔，退羽可后歇。 
利则侣轩裳，塞则友松月。而于方寸内，未有是愁结。 
未为禄食仕，俯不愧梁粝。未为冠冕人，死不惭忠烈。 
如何有是心，不能叩丹阙。赫赫负君归，南山采芝蕨。知

南荒不择吏，致我交阯覆。绵联三四年，流为中夏辱。 
懦者斗即退，武者兵则黩。军庸满天下，战将多金玉。 
刮则齐民痈，分为猛士禄。雄健许昌师，忠武冠其族。 
去为万骑风，住作一川肉。昨朝残卒回，千门万户哭。 
哀声动闾里，怨气成山谷。谁能听昼鼙，不忍看金镞。 
吾有制胜术，不奈贱碌碌。贮之胸臆间，惭见许师属。 
自嗟胡为者，得蹑前修躅。家不出军租，身不识部曲。 
亦衣许师衣，亦食许师粟。方知古人道，荫我已为足。 
念此向谁羞，悠悠颍川绿。古

天子丙戌年，淮右民多饥。就中颍之汭，转徙何累累。 
夫妇相顾亡，弃却抱中儿。兄弟各自散，出门如大痴。 
一金易芦卜，一缣换凫茈。荒村墓鸟树，空屋野花篱。 
儿童啮草根，倚桑空羸羸。斑白死路傍，枕土皆离离。 
方知圣人教，于民良在斯。厉能去人爱，荒能夺人慈。 
如何司牧者，有术皆在兹。粤吾何为人，数亩清溪湄。 
一写落第文，一家欢复嬉。朝食有麦饘，晨起有布衣。 
一身既饱暖，一家无怨咨。家虽有畎亩，手不秉镃基。 
岁虽有札瘥，庖不废晨炊。何道以致是，我有明公知。 
食之以侯食，衣之以侯衣。归时恤金帛，使我奉庭闱。 
抚己愧颍民，奚不进德为。因兹感知己，尽日空涕洟。知



   卷608_3 【七爱诗·房杜二相国（玄龄、如晦）】皮日休 

吾爱房与杜，贫贱共联步。脱身抛乱世，策杖归真主。 
纵横握中算，左右天下务。肮脏无敌才，磊落不世遇。 
美矣名公卿，魁然真宰辅。黄阁三十年，清风一万古。 
巨业照国史，大勋镇王府。遂使后世民，至今受陶铸。 
粤吾少有志，敢蹑前贤路。苟得同其时，愿为执鞭竖。斋



   卷608_4 【七爱诗·李太尉（晟）】皮日休 

吾爱李太尉，崛起定中原。骁雄十万兵，四面围国门。 
一战取王畿，一叱散妖氛。乘舆既反正，凶竖争亡魂。 
巍巍柱天功，荡荡盖世勋。仁于曹孟德，勇过霍将军。 
丹券入帑藏，青史传子孙。所谓大丈夫，动合惊乾坤。 
所谓圣天子，难得忠贞臣。下以契鱼水，上以合风云。 
百世必一乱，千年方一人。吾虽翰墨子，气概敢不群。 
愿以太平颂，题向甘泉春。斋



   卷608_5 【七爱诗·卢征君（鸿）】皮日休 

吾爱卢征君，高卧嵩山里。百辟未一顾，三征方暂起。 
坦腹对宰相，岸帻揖天子。建礼门前吟，金銮殿里醉。 
天下皆餔糟，征君独洁己。天下皆乐闻，征君独洗耳。 
天下皆怀羞，征君独多耻。银黄不妨悬，赤绂不妨被。 
而于心抱中，独作羲皇地。篮舆一云返，泥诏褒不已。 
再看缑山云，重酌嵩阳水。放旷书里终，逍遥醉中死。 
吾谓伊与周，不若征君贵。吾谓巢与许，不若征君义。 
高名无阶级，逸迹绝涯涘。万世唐书中，逸名不可比。 
粤吾慕真隐，强以骨肉累。如教不为名，敢有征君志。知



   卷608_6 【七爱诗·元鲁山（德秀）】皮日休 

吾爱元紫芝，清介如伯夷。辇母远之官，宰邑无玷疵。 
三年鲁山民，丰稔不暂饥。三年鲁山吏，清慎各自持。 
只饮鲁山泉，只采鲁山薇。一室冰檗苦，四远声光飞。 
退归旧隐来，斗酒入茅茨。鸡黍匪家畜，琴尊常自怡。 
尽日一菜食，穷年一布衣。清似匣中镜，直如琴上丝。 
世无用贤人，青山生白髭。既卧黔娄衾，空立陈寔碑。 
吾无鲁山道，空有鲁山辞。所恨不相识，援毫空涕垂。知



   卷608_7 【七爱诗·李翰林（白）】皮日休 

吾爱李太白，身是酒星魄。口吐天上文，迹作人间客。 
磥砢千丈林，澄澈万寻碧。醉中草乐府，十幅笔一息。 
召见承明庐，天子亲赐食。醉曾吐御床，傲几触天泽。 
权臣妒逸才，心如斗筲窄。失恩出内署，海岳甘自适。 
刺谒戴接z5，赴宴著縠屐。诸侯百步迎，明君九天忆。
竟遭腐胁疾，醉魄归八极。大鹏不可笼，大椿不可植。 
蓬壶不可见，姑射不可识。五岳为辞锋，四溟作胸臆。 
惜哉千万年，此俊不可得。古



   卷608_9 【七爱诗·白太傅（居易）】皮日休 

吾爱白乐天，逸才生自然。谁谓辞翰器，乃是经纶贤。 
欻从浮艳诗，作得典诰篇。立身百行足，为文六艺全。 
清望逸内署，直声惊谏垣。所刺必有思，所临必可传。 
忘形任诗酒，寄傲遍林泉。所望标文柄，所希持化权。 
何期遇訾毁，中道多左迁。天下皆汲汲，乐天独怡然。 
天下皆闷闷，乐天独舍旃。高吟辞两掖，清啸罢三川。 
处世似孤鹤，遗荣同脱蝉。仕若不得志，可为龟镜焉。古



   卷608_10 【正乐府十篇·卒妻怨】皮日休 

河湟戍卒去，一半多不回。家有半菽食，身为一囊灰。 
官吏按其籍，伍中斥其妻。处处鲁人髽，家家杞妇哀。 
少者任所归，老者无所携。况当札瘥年，米粒如琼瑰。 
累累作饿殍，见之心若摧。其夫死锋刃，其室委尘埃。 
其命即用矣，其赏安在哉。岂无黔敖恩，救此穷饿骸。 
谁知白屋士，念此翻欸欸。知



   卷608_11 【正乐府十篇·橡媪叹】皮日休 

秋深橡子熟，散落榛芜冈。伛伛黄发媪，拾之践晨霜。 
移时始盈掬，尽日方满筐。几嚗复几蒸，用作三冬粮。 
山前有熟稻，紫穗袭人香。细获又精舂，粒粒如玉珰。 
持之纳于官，私室无仓箱。如何一石馀，只作五斗量。 
狡吏不畏刑，贪官不避赃。农时作私债，农毕归官仓。 
自冬及于春，橡实诳饥肠。吾闻田成子，诈仁犹自王。 
吁嗟逢橡媪，不觉泪沾裳。知



   卷608_12 【正乐府十篇·贪官怨】皮日休 

国家省闼吏，赏之皆与位。素来不知书，岂能精吏理。 
大者或宰邑，小者皆尉史。愚者若混沌，毒者如雄虺。 
伤哉尧舜民，肉袒受鞭箠。吾闻古圣王，天下无遗士。 
朝廷及下邑，治者皆仁义。国家选贤良，定制兼拘忌。 
所以用此徒，令之充禄仕。何不广取人，何不广历试。 
下位既贤哉，上位何如矣。胥徒赏以财，俊造悉为吏。 
天下若不平，吾当甘弃市。知



   卷608_13 【正乐府十篇·农父谣】皮日休 

农父冤辛苦，向我述其情。难将一人农，可备十人征。 
如何江淮粟，挽漕输咸京。黄河水如电，一半沈与倾。 
均输利其事，职司安敢评。三川岂不农，三辅岂不耕。 
奚不车其粟，用以供天兵。美哉农父言，何计达王程。古



   卷608_14 【正乐府十篇·路臣恨】皮日休 

路臣何方来，去马真如龙。行骄不动尘，满辔金珑璁。 
有人自天来，将避荆棘丛。狞呼不觉止，推下苍黄中。 
十夫掣鞭策，御之如惊鸿。日行六七邮，瞥若鹰无踪。 
路臣慎勿愬，愬则刑尔躬。军期方似雨，天命正如风。 
七雄战争时，宾旅犹自通。如何太平世，动步却途穷。主



   卷608_15 【正乐府十篇·贱贡士】皮日休 

南越贡珠玑，西蜀进罗绮。到京未晨旦，一一见天子。 
如何贤与俊，为贡贱如此。所知不可求，敢望前席事。 
吾闻古圣人，射宫亲选士。不肖尽屏迹，贤能皆得位。 
所以谓得人，所以称多士。叹息几编书，时哉又何异。知



   卷608_16 【正乐府十篇·颂夷臣】皮日休 

夷师本学外，仍善唐文字。吾人本尚舍，何况夷臣事。 
所以不学者，反为夷臣戏。所以尸禄人，反为夷臣忌。 
吁嗟华风衰，何尝不由是。知



   卷608_17 【正乐府十篇·惜义鸟】皮日休 

商颜多义鸟，义鸟实可嗟。危巢末累累，隐在栲木花。 
他巢若有雏，乳之如一家。他巢若遭捕，投之同一罗。 
商人每秋贡，所贵复如何。饱以稻粱滋，饰以组绣华。 
惜哉仁义禽，委戏于宫娥。吾闻凤之贵，仁义亦足夸。 
所以不遭捕，盖缘生不多。斋



   卷608_18 【正乐府十篇·诮虚器】皮日休 

襄阳作髹器，中有库露真。持以遗北虏，绐云生有神。 
每岁走其使，所费如云屯。吾闻古圣王，修德来远人。 
未闻作巧诈，用欺禽兽君。吾道尚如此，戎心安足云。 
如何汉宣帝，却得呼韩臣。主



   卷608_19 【正乐府十篇·哀陇民】皮日休 

陇山千万仞，鹦鹉巢其巅。穷危又极嶮，其山犹不全。 
蚩蚩陇之民，悬度如登天。空中觇其巢，堕者争纷然。 
百禽不得一，十人九死焉。陇川有戍卒，戍卒亦不闲。 
将命提雕笼，直到金台前。彼毛不自珍，彼舌不自言。 
胡为轻人命，奉此玩好端。吾闻古圣王，珍禽皆舍旃。 
今此陇民属，每岁啼涟涟。斋



   卷608_20 【奉献致政裴秘监】皮日休 

何胤本征士，高情动天地。既无阀阅门，常嫌冠冕累。 
宰邑著嘉政，为郡留高致。移官在书府，方乐鸳池贵。 
玉季牧江西，泣之不忍离。舍杖随之去，天下钦高义。 
乌帽白絺裘，篮舆竹如意。黄菊陶潜酒，青山谢公妓。 
月槛咏诗情，花溪钓鱼戏。钟陵既方舟，魏阙将结驷。 
甘求白首闲，不为苍生起。优诏加大监，所以符公议。 
既为逍遥公，又作鸱夷子。安车悬不出，驷马闲无事。 
微雨汉陂舟，残日终南骑。富贵尽凌云，何人能至此。 
猜祸皆及身，何复至如是。贤哉此丈夫，百世一人矣。知



   卷608_21 【秋夜有怀】皮日休 

梦里忧身泣，觉来衣尚湿。骨肉煎我心，不是谋生急。 
如何欲佐主，功名未成立。处世既孤特，传家无承袭。 
明朝走梁楚，步步出门涩。如何一寸心，千愁万愁入。知



   卷608_22 【喜鹊】皮日休 

弃膻在庭际，双鹊来摇尾。欲啄怕人惊，喜语晴光里。 
何况佞幸人，微禽解如此。主



   卷608_23 【蚊子】皮日休 

隐隐聚若雷，噆肤不知足。皇天若不平，微物教食肉。 
贫士无绛纱，忍苦卧茅屋。何事觅膏腴，腹无太仓粟。斋



   卷608_24 【鹿门夏日】皮日休 

满院松桂阴，日午却不知。山人睡一觉，庭鹊立未移。 
出檐趁云去，忘戴白接z5。书眼若薄雾，酒肠如漏卮。
身外所劳者，饮食须自持。何如便绝粒，直使身无为。斋



   卷608_21 【偶书】皮日休 

女娲掉绳索，縆泥成下人。至今顽愚者，生如土偶身。 
云物养吾道，天爵高我贫。大笑猗氏辈，为富皆不仁。古



   卷608_22 【读书】皮日休 

家资是何物，积帙列梁梠。高斋晓开卷，独共圣人语。 
英贤虽异世，自古心相许。案头见蠹鱼，犹胜凡俦侣。知



   卷608_23 【贫居秋日】皮日休 

亭午头未冠，端坐独愁予。贫家烟爨稀，灶底阴虫语。 
门小愧车马，廪空惭雀鼠。尽室未寒衣，机声羡邻女。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百零九 
 
   
　 
　

　
 　



   卷609_1 【鲁望读襄阳耆旧传见赠五百言过褒庸材靡有称是…次韵】皮日休 

汉水碧于天，南荆廓然秀。庐罗遵古俗，鄢郢迷昔囿。 
幽奇无得状，巉绝不能究。兴替忽矣新，山川悄然旧。 
斑斑生造士，一一应玄宿。巴庸乃嶮岨，屈景实豪右。 
是非既自分，泾渭不相就。粤自灵均来，清才若天漱。 
伟哉泂上隐，卓尔隆中耨。始将麋鹿狎，遂与麒麟斗。 
万乘不可谒，千钟固非茂。爰从景升死，境上多兵候。 
檀溪试戈船，岘岭屯贝胄。寂寞数百年，质唯包砾琇。 
上玄赏唐德，生贤命之授。是为汉阳王，帝曰俞尔奏。 
巨德耸神鬼，宏才轹前后。势端唯金茎，质古乃玉豆。 
行叶荫大椿，词源吐洪溜。六成清庙音，一柱明堂构。 
在昔房陵迁，圆穹正中漏。繄王揭然出，上下拓宇宙。 
俯视三事者，騃騃若童幼。低摧护中兴，若凤视其鷇。 
遇险必伸足，逢诛将引脰。既正北极尊，遂治众星谬。 
重闻章陵幸，再见岐阳狩。日似新刮膜，天如重熨绉。 
易政疾似欬，求贤甚于购。化之未期年，民安而国富。 
翼卫两舜趋，钩陈十尧骤。忽然遗相印，如羿卸其彀。 
奸幸却乘衅，播迁遂终寿。遗庙屹峰崿，功名纷组绣。 
开元文物盛，孟子生荆岫。斯文纵奇巧，秦玺新雕镂。 
甘穷卧牛衣，受辱对狗窦。思变如易爻，才通似玄首。 
秘于龙宫室，怪于天篆籀。知者竞欲戴，嫉者或将诟。 
任达且百觚，遂为当时陋。既作才鬼终，恐为仙籍售。 
予生二贤末，得作升木狖。兼济与独善，俱敢怀其臭。 
江汉称炳灵，克明嗣清昼。继彼欲为三，如醨如醇酎。 
既见陆夫子，驽心却伏厩。结彼世外交，遇之于邂逅。 
两鹤思竞闲，双松格争瘦。唯恐别仙才，涟涟涕襟袖。斋



   卷609_2 【鲁望昨以五百言见贻过有褒美内揣庸陋弥增愧悚…微旨也】皮日休 

三辰至精气，生自苍颉前。粤从有文字，精气铢于绵。 
所以杨墨后，文词纵横颠。元狩富材术，建安俨英贤。 
厥祀四百馀，作者如排穿。五马渡江日，群鱼食蒲年。 
大风荡天地，万阵黄须膻。纵有命世才，不如一空弮。 
后至陈隋世，得之拘且緛。太浮如潋滟，太细如蚳蝝。 
太乱如靡靡，太轻如芊芊。流之为酗bM，变之为游畋。 
百足虽云众，不救杀马蚿。君臣作降虏，北走如cg猭。 
所以文字妖，致其国朝迁。吾唐革其弊，取士将科县。 
文星下为人，洪秀密于緶。大开紫宸扉，来者皆详延。 
日晏朝不罢，龙姿欢fM々。于焉周道反，由是秦法悛。 
射洪陈子昂，其声亦喧阗。惜哉不得时，将奋犹拘挛。 
玉垒李太白，铜堤孟浩然。李宽包堪舆，孟澹拟漪涟。 
埋骨采石圹，留神鹿门埏。俾其羁旅死，实觉天地孱。 
猗与子美思，不尽如转辁。纵为三十车，一字不可捐。 
既作风雅主，遂司歌咏权。谁知耒阳土，埋却真神仙。 
当于李杜际，名辈或溯沿。良御非异马，由弓非他弦。 
其物无同异，其人有媸妍。自开元至今，宗社纷如烟。 
爽若沆瀣英，高如昆仑巅。百家嚣浮说，诸子率寓篇。 
筑之为京观，解之为牲牷。各持天地维，率意东西牵。 
竞抵元化首，争扼真宰咽。或作制诰薮，或为宫体渊。 
或堪被金石，或可投花钿。或为舆隶唱，或被儿童怜。 
乌垒虏亦写，鸡林夷争传。披揭覆载枢，捭阖神异键。 
力掀尾闾立，思轧大块旋。降气或若虹，耀影或如wH。 
万象疮复痏，百灵瘠且q3。谓乎数十公，笔若明堂椽。 
其中有拟者，不绝当如綖。齐驱不让策，并驾或争骈。 
所以吾唐风，直将三代甄。被此文物盛，由乎声诗宣。 
采彼风人谣，輶轩轻似鹯。丽者固不舍，鄙者亦为铨。 
其中有鉴戒，一一堪雕镌。乙夜以观之，吾君无释焉。 
遂命大司乐，度之如星躔。播于乐府中，俾为万代蠲。 
吹彼圆丘竹，诵兹清庙弦。不惟娱列祖，兼可格上玄。 
粤予何为者，生自江海壖。騃騃自总角，不甘耕一廛。 
诸昆指仓库，谓我死道边。何为不力农，稽古真可嘕。 
遂与袯襫著，兼之笞笠全。风吹蔓草花，飒飒盈荒田。 
老牛瞪不行，力弱谁能鞭。乃将耒与耜，并换椠与铅。 
阅彼图籍肆，致之千百编。携将入苏岭，不就无出缘。 
堆书塞低屋，添砚涸小泉。对灯任髻爇，凭案从肘研。 
苟无切玉刀，难除指上胼。尔来五寒暑，试艺称精专。 
昌黎道未著，文教如欲骞。其中有声病，于我如fDfe。 
是敢驱颓波，归之于大川。其文如可用，不敢佞与便。 
明水在稿秸，太羹临豆笾。将来示时人，猰貐垂馋涎。 
亦或尚华缛，亦曾为便嬛。亦能制灏灏，亦解攻翩翩。 
唯思逢阵敌，与彼争后先。避兵入句吴，穷悴只自跧。 
平原陆夫子，投刺来翩跹。开卷读数行，为之加敬虔。 
忽穷一两首，反顾唯曲拳。始来遗巾帼，乃敢排戈鋋。 
或为拔帜走，或遭劘垒还。不能收乱辙，岂暇重为篿。 
虽然未三北，亦可输千鐉。向来说文字，尔汝名可联。 
圣人病殁世，不患穷而蹎。我未九品位，君无一囊钱。 
相逢得何事，两笼酬戏笺。无颜解媮合，底事居冗员。 
方知万钟禄，不博五湖船。夷险但明月，死生应白莲。 
吟馀凭几饮，钓罢偎蓑眠。终抛岘山业，相共此留连。古



   卷609_3 【吴中苦雨因书一百韵寄鲁望】皮日休 

全吴临巨溟，百里到沪渎。海物竞骈罗，水怪争渗漉。 
狂蜃吐其气，千寻勃然蹙。一刷半天墨，架为欹危屋。 
怒鲸瞪相向，吹浪山毂毂。倏忽腥杳冥，须臾坼崖谷。 
帝命有严程，慈物敢潜伏。嘘之为玄云，弥亘千万幅。 
直拔倚天剑，又建横海纛。化之为暴雨，潈潈射平陆。 
如将月窟写，似把天河扑。著树胜戟支，中人过箭镞。 
龙光倏闪照，虬角搊琤触。此时一千里，平下天台瀑。 
雷公恣其志，ze磹裂电目。蹋破霹雳车，折却三四辐。
雨工避罪者，必在蚊睫宿。狂发铿訇音，不得懈怠僇。 
顷刻势稍止，尚自倾蔌蔌。不敢履洿处，恐蹋烂地轴。 
自尔凡十日，茫然晦林麓。只是遇滂沱，少曾逢霢霂。 
伊余之廨宇，古制拙卜筑。颓檐倒菌黄，破砌顽莎绿。 
只有方丈居，其中蹐且跼。朽处或似醉，漏时又如沃。 
阶前平泛滥，墙下起趢趚。唯堪著笞笠，复可乘艒宿。 
鸡犬并淋漓，儿童但咿噢。勃勃生湿气，人人牢于锔。 
须眉渍将断，肝膈蒸欲熟。当庭死兰芷，四垣盛薋菉。 
解帙展断书，拂床安坏椟。跳梁老蛙黾，直向床前浴。 
蹲前但相聒，似把白丁辱。空厨方欲炊，渍米未离bL。 
薪蒸湿不著，白昼须然烛。污莱既已泞，买鱼不获鮛。 
竟未成麦饘，安能得粱肉。更有陆先生，荒林抱穷蹙。 
坏宅四五舍，病筱三两束。盖檐低碍首，藓地滑澾足。 
注欲透承尘，湿难庇厨簏。低摧在圭窦，索漠抛偏裻。 
手指既已胼，肌肤亦将瘯。一苞势欲陊，将撑乏寸木。 
尽日欠束薪，经时无寸粟。eA蝓将入甑，蟚蜞已临鍑。 
娇儿未十岁，枵然自啼哭。一钱买粔籹，数里走病仆。 
破碎旧鹤笼，狼藉晚蚕蔟。千卷素书外，此外无馀蓄。 
著处纻衣裂，戴次纱帽醭。恶阴潜过午，未及烹葵菽。 
吴中铜臭户，七万沸如臛。啬止甘蟹ee，侈唯僭车服。 
皆希尉吏旨，尽怕里胥录。低眉事庸奴，开颜纳金玉。 
唯到陆先生，不能分一斛。先生之志气，薄汉如鸿鹄。 
遇善必擎跽，见才辄驰逐。廉不受一芥，其馀安可黩。 
如何乡里辈，见之乃猬缩。粤予苦心者，师仰但踖踧。 
受易既可注，请玄又堪卜。百家皆搜荡，六艺尽翻覆。 
似馁见太牢，如迷遇华烛。半年得酬唱，一日屡往复。 
三秀间稂莠，九成杂巴濮。奔命既不暇，乞降但相续。 
吟诗口吻噅，把笔指节瘃。君才既不穷，吾道由是笃。 
所益谅弘多，厥交过亲族。相逢似丹漆，相望如脁肭。 
论业敢并驱，量分合继躅。相违始两日，忡忡想华缛。 
出门泥漫漶，恨无直辕輂。十钱赁一轮，逢上鸣斛觫。 
赤脚枕书帙，访予穿诘曲。入门且抵掌，大噱时碌碌。 
兹淋既浃旬，无乃害九谷。予惟饿不死，得非道之福。 
手中捉诗卷，语快还共读。解带似归来，脱巾若沐浴。 
疏如松间篁，野甚麋对鹿。行谭弄书签，卧话枕棋局。 
呼童具盘餐，擫衣换鸡鹜。或蒸一升麻，或煠两把菊。 
用以阅幽奇，岂能资口腹。十分煎皋卢，半榼挽醽醁。 
高谈繄无尽，昼漏何太促。我公大司谏，一切从民欲。 
梅润侵束杖，和气生空狱。而民当斯时，不觉有烦溽。 
念涝为之灾，拜神再三告。太阴霍然收，天地一澄肃。 
燔炙既芬芬，威仪乃毣毣。须权元化柄，用拯中夏酷。 
我愿荐先生，左右辅司牧。兹雨何足云，唯思举颜歜。知



   卷609_13 【初夏即事寄鲁望】皮日休 

夏景恬且旷，远人疾初平。黄鸟语方熟，紫桐阴正清。 
廨宇有幽处，私游无定程。归来闭双关，亦忘枯与荣。 
土室作深谷，藓垣为干城。頫杉突杝架，迸笋支檐楹。 
片石共坐稳，病鹤同喜晴。瘿木四五器，筇杖一两茎。 
泉为葛天味，松作羲皇声。或看名画彻，或吟闲诗成。 
忽枕素琴睡，时把仙书行。自然寡俦侣，莫说更纷争。 
具区包地髓，震泽含天英。粤从三让来，俊造纷然生。 
顾予客兹地，薄我皆为伧。唯有陆夫子，尽力提客卿。 
各负出俗才，俱怀超世情。驻我一栈车，啜君数藜羹。 
敲门若我访，倒屣欣逢迎。胡饼蒸甚熟，貊盘举尤轻。 
茗脆不禁炙，酒肥或难倾。扫除就藤下，移榻寻虚明。 
唯共陆夫子，醉与天壤并。古



   卷609_14 【二游诗·徐诗】皮日休 

东莞为著姓，奕代皆隽哲。强学取科第，名声尽孤揭。 
自为方州来，清操称凛冽。唯写坟籍多，必云清俸绝。 
宣毫利若风，剡纸光与月。札吏指欲胼，万通排未阕。 
楼船若夏屋，欲载如垤eJ。转徙入吴都，纵横碍门闑。 
缥囊轻似雾，缃帙殷于血。以此为基构，将斯用贻厥。 
重于通侯印，贵却全师节。我爱参卿道，承家能介洁。 
潮田五万步，草屋十馀楶。微宦不能去，归来坐如刖。 
保兹万卷书，守慎如羁绁。念我曾苦心，相逢无间别。 
引之看秘宝，任得穷披阅。轴闲翠钿剥，签古红牙折。 
帙解带芸香，卷开和桂屑。枕兼石锋刃，榻共松疮疖。 
一卧寂无喧，数编看尽彻。或携归廨宇，或把穿林樾。 
挈过太湖风，抱宿支硎雪。如斯未星纪，悉得分毫末。 
翦除幽僻薮，涤荡玄微窟。学海正狂波，予头向中bK。 
圣人患不学，垂诫尤为切。苟昧古与今，何殊喑共fw。 
昔之慕经史，有以佣笔札。何况遇斯文，借之不曾辍。 
吾衣任縠纑，吾食某糠核。其道苟可光，斯文那自伐。 
何竹青堪杀，何蒲重好截。如能盈兼两，便足酬饥渴。 
有此竞苟荣，闻之兼可哕。东皋耨烟雨，南岭提薇蕨。 
何以谢徐君，公车不闻设。古



   卷609_15 【二游诗·任诗】皮日休 

任君恣高放，斯道能寡合。一宅闲林泉，终身远嚣杂。 
尝闻佐浩穰，散性多儑bY。欻尔解其绶，遗之如弃靸。 
归来乡党内，却与亲朋洽。开溪未让丁，列第方称甲。 
入门约百步，古木声霎霎。广槛小山欹，斜廊怪石夹。 
白莲倚阑楯，翠鸟缘帘押。地势似五泻，岩形若三峡。 
猿眠但腽肭，凫食时啑唼。拨荇下文竿，结藤萦桂楫。 
门留医树客，壁倚栽花锸。度岁止褐衣，经旬唯白vS。 
多君方闭户，顾我能倒屟。请题在茅栋，留坐于石榻。 
魂从清景遛，衣任烟霞裛。阶墀龟任上，枕席鸥方狎。 
沼似颇黎镜，当中见鱼眨。杯杓悉杉瘤，盘筵尽荷叶。 
闲斟不置罚，闲弈无争劫。闲日不整冠，闲风无用箑。 
以斯为思虑，吾道宁疲苶。衮衣竞璀璨，鼓吹争鞺鞳。 
欲者解挤排，诟者能詀讘。权豪暂翻覆，刑祸相填压。 
此时一圭窦，不肯饶阊阖。有第可栖息，有书可渔猎。 
吾欲与任君，终身以斯惬。古



   卷609_16 【追和虎丘寺清远道士诗】皮日休 

成道自衰周，避世穷炎汉。荆杞虽云梗，烟霞尚容窜。 
兹岑信灵异，吾怀惬流玩。石涩古铁鉎，岚重轻埃漫。 
松膏腻幽径，蘋沫著孤岸。诸萝幄幕暗，众鸟陶匏乱。 
岩罅地中心，海光天一半。玄猿行列归，白云次第散。 
蟾蜍生夕景，沆瀣馀清旦。风日采幽什，墨客学灵翰。 
嗟予慕斯文，一咏复三叹。显晦虽不同，兹吟粗堪赞。知



   卷609_17 【追和幽独君诗次韵】皮日休 

念尔风雅魄，幽咽犹能文。空令伤魂鸟，啼破山边坟。 
恨剧但埋土，声幽难放哀。坟古春自晚，愁绪空崔嵬。 
白杨老无花，枯根侵夜台。天高有时裂，川去何时回。 
双睫不能濡，六藏无可摧。不闻搴蓬事，何必深悲哉。古



   卷609_18 【奉和鲁望读阴符经见寄】皮日休 

三百八十言，出自伊祁氏。上以生神仙，次云立仁义。 
玄机一以发，五贼纷然起。结为日月精，融作天地髓。 
不测似阴阳，难名若神鬼。得之升高天，失之沈厚地。 
具茨云木老，大块烟霞委。自颛顼以降，贼为圣人轨。 
尧乃一庶人，得之贼帝挚。挚见其德尊，脱身授其位。 
舜唯一鳏民，冗冗作什器。得之贼帝尧，白丁作天子。 
禹本刑人后，以功继其嗣。得之贼帝舜，用以平洚水。 
自禹及文武，天机嗒然弛。姬公树其纲，贼之为圣智。 
声诗川竞大，礼乐山争峙。爰从幽厉馀，宸极若孩稚。 
九伯真犬彘，诸侯实虎兕。五星合其耀，白日下阙里。 
由是圣人生，于焉当乱纪。黄帝之五贼，拾之若青紫。 
高挥春秋笔，不可刊一字。贼子虐甚斨，奸臣痛于箠。 
至今千馀年，蚩蚩受其赐。时代更复改，刑政崩且陊。 
予将贼其道，所动多訾毁。叔孙与臧仓，贤圣多如此。 
如何黄帝机，吾得多坎踬。纵失生前禄，亦多身后利。 
我欲贼其名，垂之千万祀。斋



   卷609_19 【初夏游楞伽精舍】皮日休 

越舼轻似萍，漾漾出烟郭。人声渐疏旷，天气忽寥廓。 
伊予惬斯志，有似劀q3瘼。遇胜即夷犹，逢幽且淹泊。 
俄然棹深处，虚无倚岩崿。霜毫一道人，引我登龙阁。 
当中见寿象，欲礼光纷箔。珠幡时相铿，恐是诸天乐。 
树杪见觚棱，林端逢赭垩。千寻井犹在，万祀灵不涸。 
下通蛟人道，水色黮而恶。欲照六藏惊，将窥百骸愕。 
朅去山南岭，其险如邛笮。悠然放吾兴，欲把青天摸。 
紫藤垂罽珥，红荔悬缨络。藓厚滑似漦，峰尖利如锷。 
斯须到绝顶，似愈渐离z8。一片太湖光，只惊天汉落。
梅风脱纶帽，乳水透芒屩。岚姿与波彩，不动浑相著。 
既不暇供应，将何以酬酢。却来穿竹径，似入青油幕。 
穴恐水君开，龛如鬼工凿。穷幽入兹院，前楯临巨壑。 
遗画龙奴狞，残香虫篆薄。褫魂窥玉镜，澄虑闻金铎。 
云态共萦留，鸟言相许诺。古木势如虺，近之恐相蠚。 
怒泉声似激，闻之意争博。时禽倏已嘿，众籁萧然作。 
遂令不羁性，恋此如缠缚。念彼上人者，将生付寂寞。 
曾无肤挠事，肯把心源度。胡为儒家流，没齿勤且恪。 
沐猴本不冠，未是谋生错。言行既异调，栖迟亦同托。 
愿力傥不遗，请作华林鹤。斋



   卷609_21 【公斋四咏·小松】皮日休 

婆娑只三尺，移来白云径。亭亭向空意，已解凌辽夐。 
叶健似虬须，枝脆如鹤胫。清音犹未成，绀彩空不定。 
阴圆小芝盖，鳞涩修荷柄。先愁被鷃抢，预恐遭蜗病。 
结根幸得地，且免离离映。磥砢不难遇，在保晚成性。 
一日造明堂，为君当毕命。知



   卷609_22 【公斋四咏·小桂】皮日休 

一子落天上，生此青璧枝。欻从山之幽，劚断云根移。 
劲挺隐珪质，盘珊缇油姿。叶彩碧髓融，花状白毫蕤。 
棱层立翠节，偃蹇樛青螭。影淡雪霁后，香泛风和时。 
吾祖在月竁，孤贞能见怡。愿老君子地，不敢辞喧卑。古



   卷609_23 【公斋四咏·新竹】皮日休 

笠泽多异竹，移之植后楹。一架三百本，绿沈森冥冥。 
圆紧珊瑚节，钐利翡翠翎。俨若青帝仗，矗如紫姑屏。 
槭槭微风度，漠漠轻霭生。如神语钧天，似乐奏洞庭。 
一玩九藏冷，再闻百骸醒。有根可以执，有pF可以馨。 
愿禀君子操，不敢先凋零。主



   卷609_24 【公斋四咏·鹤屏】皮日休 

三幅吹空縠，孰写仙禽状。bo耳侧以听，赤精旷如望。 
引吭看云势，翘足临池样。颇似近蓐席，还如入方丈。 
尽日空不鸣，穷年但相向。未许子晋乘，难教道林放。 
貌既合羽仪，骨亦符法相。愿升君子堂，不必思昆阆。知



   卷609_25 【奉酬崔璐进士见寄次韵】皮日休 

伊余幼且贱，所禀自以殊。弱岁谬知道，有心匡皇符。 
意超海上鹰，运跼辕下驹。纵性作古文，所为皆自如。 
但恐才格劣，敢夸词彩敷。句句考事实，篇篇穷玄虚。 
谁能变羊质，竞不获骊珠。粤有造化手，曾开天地炉。 
文章邺下秀，气貌淹中儒。展我此志业，期君持中枢。 
苍生眼穿望，勿作磻谿谟。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十 
 
   
　 
　

　
 　



   卷610_1 【太湖诗·初入太湖（自胥口入，去州五十里）】皮日休 

闻有太湖名，十年未曾识。今朝得游泛，大笑称平昔。 
一舍行胥塘，尽日到震泽。三万六千顷，千顷颇黎色。 
连空淡无颣，照野平绝隙。好放青翰舟，堪弄白玉笛。 
疏岑七十二，eH々露矛戟。悠然啸傲去，天上摇画艗。 
西风乍猎猎，惊波罨涵碧。倏忽雷阵吼，须臾玉崖坼。 
树动为蜃尾，山浮似鳌脊。落照射鸿溶，清辉荡抛cQ。 
云轻似可染，霞烂如堪摘。渐暝无处泊，挽帆从所适。 
枕下闻澎湃，肌上生瘮t7。讨异足邅回，寻幽多阻隔。 
愿风与良便，吹入神仙宅。甘将一蕴书，永事嵩山伯。斋



   卷610_2 【太湖诗·晓次神景宫】皮日休 

夜半幽梦中，扁舟似凫跃。晓来到何许，俄倚包山脚。 
三百六十丈，攒空利如削。遐瞻但徙倚，欲上先矍铄。 
浓露湿莎裳，浅泉渐草屩。行行未一里，节境转寂寞。 
静径侵泬寥，仙扉傍岩崿。松声正凊绝，海日方照灼。 
欻临幽虚天，万想皆摆落。坛灵有芝菌，殿圣无鸟雀。 
琼帏自回旋，锦旌空粲错。鼎气为龙虎，香烟混丹雘。 
凝看出次云，默听语时鹤。绿书不可注，云笈应无钥。 
晴来鸟思喜，崦里花光弱。天籁如击琴，泉声似摐铎。 
清斋洞前院，敢负玄科约。空中悉羽章，地上皆灵药。 
金醴可酣畅，玉豉堪咀嚼。存心服燕胎，叩齿读龙蹻。 
福地七十二，兹焉永堪托。在兽乏虎貙，于虫不毒蠚。 
尝闻择骨录，仙志非可作。绿肠既朱髓，青肝复紫络。 
伊余乏此相，天与形貌恶。每嗟原宪瘇，常苦齐侯疟。 
终然合委顿，刚亦慕寥廓。三茅亦常住，竟与珪组薄。 
欲问包山神，来赊少岩壑。斋



   卷610_3 【太湖诗·入林屋洞】皮日休 

斋心已三日，筋骨如烟轻。腰下佩金兽，手中持火铃。 
幽塘四百里，中有日月精。连亘三十六，各各为玉京。 
自非心至诚，必被神物烹。顾余慕大道，不能惜微生。 
遂招放旷侣，同作幽忧行。其门才函丈，初若盘薄硎。 
洞气黑昳ft，苔发红鬇鬡。试足值坎窞，低头避峥嵘。 
攀缘不知倦，怪异焉敢惊。匍匐一百步，稍稍策可横。 
忽然白蝙蝠，来扑松炬明。人语散澒洞，石响高玲玎。 
脚底龙蛇气，头上波涛声。有时若服匿，偪仄如见绷。 
俄尔造平淡，豁然逢光晶。金堂似镌出，玉座如琢成。 
前有方丈沼，凝碧融人睛。云浆湛不动，璚露涵而馨。 
漱之恐减算，酌之必延龄。愁为三官责，不敢携一bl。 
昔云夏后氏，于此藏真经。刻之以紫琳，秘之以丹琼。 
期之以万祀，守之以百灵。焉得彼丈人，窃之不加刑。 
石匮一以出，左神俄不扃。禹书既云得，吴国由是倾。 
藓缝才半尺，中有怪物腥。欲去既嚄唶，将回又伶俜。 
却遵旧时道，半日出杳冥。屦泥惹石髓，衣湿沾云英。 
玄箓乏仙骨，青文无绛名。虽然入阴宫，不得朝上清。 
对彼神仙窟，自厌浊俗形。却憎造物者，遣我骑文星。古



   卷610_4 【太湖诗·雨中游包山精舍】皮日休 

松门亘五里，彩碧高下绚。幽人共跻攀，胜事颇清便。 
翣翣林上雨，隐隐湖中电。薜带轻束腰，荷笠低遮面。 
湿屦黏烟雾，穿衣落霜霰。笑次度岩壑，困中遇台殿。 
老僧三四人，梵字十数卷。施稀无夏屋，境僻乏朝膳。 
散发抵泉流，支颐数云片。坐石忽忘起，扪萝不知倦。 
异蝶时似锦，幽禽或如钿。篥簩还戛刃，栟榈自摇扇。 
俗态既斗薮，野情空眷恋。道人摘芝菌，为予备午馔。 
渴兴石榴羹，饥惬胡麻饭。如何事于役，兹游急于传。 
却将尘土衣，一任瀑丝溅。主



   卷610_5 【太湖诗·游毛公坛】皮日休 

却上南山路，松行俨如庑。松根碍幽径，孱颜不能斧。 
摆履跨乱云，侧巾蹲怪树。三休且半日，始到毛公坞。 
两水合一涧，潈崖却为浦。相敌百千戟，共攂十万鼓。 
喷散日月精，射破神仙府。唯愁绝地脉，又恐折天柱。 
一窥耳目眩，再听云发竖。次到炼丹井，井干翳宿莽。 
下有蕊刚丹，勺之百疾愈。凝于白獭髓，湛似桐马乳。 
黄露醒齿牙，碧黏甘肺腑。桧异松复怪，枯疏互撑拄。 
乾蛟一百丈，髐然半天舞。下有毛公坛，坛方不盈亩。 
当时云龙篆，一片苔藓古。时时仙禽来，忽忽祥烟聚。 
我爱周息元，忽起应明主。三谏却归来，回头唾圭组。 
伊余何不幸，斯人不复睹。如何大开口，与世争枯腐。 
将山待夸娥，以肉投猰貐。欻坐侵桂阴，不知巳与午。 
兹地足灵境，他年终结宇。敢道万石君，轻于一丝缕。古



   卷610_6 【太湖诗·三宿神景宫】皮日休 

古观岑且寂，幽人情自怡。一来包山下，三宿湖之湄。 
况此深夏夕，不逢清月姿。玉泉浣衣后，金殿添香时。 
客省高且敞，客床蟠复奇。石枕冷入脑，笋席寒侵肌。 
气清寐不著，起坐临阶墀。松阴忽微照，独见萤火芝。 
素鹤警微露，白莲明暗池。窗棂带乳藓，壁缝含云蕤。 
闻磬走魍魉，见烛奔羁雌。沆瀣欲滴沥，芭蕉未离披。 
五更山蝉响，醒发如吹篪。杉风忽然起，飘破步虚词。 
道客巾屦样，上清朝礼仪。明发作此事，岂复甘趋驰。斋



   卷610_7 【太湖诗·以毛公泉一瓶献上谏议因寄】皮日休 

刘根昔成道，兹坞四百年。毿毿被其体，号为绿毛仙。 
因思清泠汲，凿彼岝峉巅。五色既炼矣，一勺方铿然。 
既用文武火，俄穷雌雄篇。赤盐扑红雾，白华飞素烟。 
服之生羽翼，倏尔冲玄天。真隐尚有迹，厥祀将近千。 
我来讨灵胜，到此期终焉。滴苦破窦净，藓深馀甃圆。 
澄如玉髓洁，泛若金精鲜。颜色半带乳，气味全和铅。 
饮之融痞蹇，濯之伸拘挛。有时玩者触，倏忽风雷颠。 
素绠丝不短，越罂腹甚便。汲时月液动，担处玉浆旋。 
敢献大司谏，置之铃阁前。清如介洁性，涤比扫荡权。 
炙背野人兴，亦思侯伯怜。也知饮冰苦，愿受一瓶泉。古



   卷610_8 【太湖诗·缥缈峰】皮日休 

头戴华阳帽，手拄大夏筇。清晨陪道侣，来上缥缈峰。 
带露嗅药蔓，和云寻鹿踪。时惊q0p0鼠，飞上千丈松。 
翠壁内有室，叩之虚eGcP。古穴下彻海，视之寒鸿濛。 
遇歇有佳思，缘危无倦容。须臾到绝顶，似鸟穿樊笼。 
恐足蹈海日，疑身凌天风。众岫点巨浸，四方接圆穹。 
似将青螺髻，撒在明月中。片白作越分，孤岚为吴宫。 
一阵叆叇气，隐隐生湖东。激雷与波起，狂电将日红。 
礊礊雨点大，金髇轰下空。暴光隔云闪，仿佛亘天龙。 
连拳百丈尾，下拔湖之洪。捽为一雪山，欲与昭回通。 
移时却cs下，细碎衡与嵩。神物谅不测，绝景尤难穷。 
杖策下返照，渐闻仙观钟。烟波濆肌骨，云壑阗心胸。 
竟死爱未足，当生且欢逢。不然把天爵，自拜太湖公。斋



   卷610_9 【太湖诗·桃花坞】皮日休 

夤缘度南岭，尽日穿林樾。穷深到兹坞，逸兴转超忽。 
坞名虽然在，不见桃花发。恐是武陵溪，自闭仙日月。 
倚峰小精舍，当岭残耕垡。将洞任回环，把云恣披拂。 
闲禽啼叫窕，险狖眠硉矹。微风吹重岚，碧埃轻勃勃。 
清阴减鹤睡，秀色治人渴。敲竹斗铮摐，弄泉争咽嗢。 
空斋蒸柏叶，野饭调石发。空羡坞中人，终身无履袜。古



   卷610_10 【太湖诗·明月湾】皮日休 

晓景澹无际，孤舟恣回环。试问最幽处，号为明月湾。 
半岩翡翠巢，望见不可攀。柳弱下丝网，藤深垂花鬘。 
松瘿忽似狖，石文或如虥。钓坛两三处，苔老腥斒斑。 
沙雨几处霁，水禽相向闲。野人波涛上，白屋幽深间。 
晓培橘栽去，暮作鱼梁还。清泉出石砌，好树临柴关。 
对此老且死，不知忧与患。好境无处住，好处无境删。 
赧然不自适，脉脉当湖山。古



   卷610_11 【太湖诗·练渎（吴王所开）】皮日休 

吴王厌得国，所玩终不足。一上姑苏台，犹自嫌局促。 
艅艎六宫闹，艨冲后军肃。一阵水麝风，空中荡平渌。 
鸟困避锦帆，龙跧防铁轴。流苏惹烟浪，羽葆飘岩谷。 
灵境太蹂践，因兹塞林屋。空阔嫌太湖，崎岖开练渎。 
三寻齾石齿，数里穿山腹。底静似金膏，砾碎如丹粟。 
波殿郑妲醉，蟾阁西施宿。几转含烟舟，一唱来云曲。 
不知阑楯上，夜有越人镞。君王掩面死，嫔御不敢哭。 
艳魄逐波涛，荒宫养麋鹿。国破沟亦浅，代变草空绿。 
白鸟都不知，朝眠还暮浴。主



   卷610_12 【太湖诗·投龙潭（在龟山）】皮日休 

龟山下最深，恶气何洋溢。涎水瀑龙巢，腥风卷蛟室。 
晓来林岑静，狞色如怒日。气涌扑炱煤，波澄扫纯漆。 
下有水君府，贝阙光比栉。左右列介臣，纵横守鳞卒。 
月中珠母见，烟际枫人出。生犀不敢烧，水怪恐摧捽。 
时有慕道者，作彼投龙术。端严持碧简，斋戒挥紫笔。 
兼以金蜿蜒，投之光焌律。琴高坐赤鲤，何许纵仙逸。 
我愿与之游，兹焉托灵质。主



   卷610_13 【太湖诗·孤园寺（梁散骑常侍吴猛宅）】皮日休 

艇子小且兀，缘湖荡白芷。萦纡泊一碕，宛到孤园寺。 
萝岛凝清阴，松门湛虚翠。寒泉飞碧螭，古木斗苍兕。 
钟梵在水魄，楼台入云肆。岩边足鸣wJ，树杪多飞鸓。 
香莎满院落，风泛金靃靡。静鹤啄柏蠹，闲猱弄榅eb。 
小殿熏陆香，古经贝多纸。老僧方瞑坐，见客还强起。 
指兹正险绝，何以来到此。先言洞壑数，次话真如理。 
磬韵醒闲心，茶香凝皓齿。巾之劫贝布，馔以栴檀饵。 
数刻得清净，终身欲依止。可怜陶侍读，身列丹台位。 
雅号曰胜力，亦闻师佛氏。今日到孤园，何妨称弟子。古



   卷610_14 【太湖诗·上真观】皮日休 

径盘在山肋，缭绕穷云端。摘菌杖头紫，缘崖屐齿刓。 
半日到上真，洞宫知造难。双户启真景，斋心方可观。 
天钧鸣响亮，天禄行蹒跚。琪树夹一径，万条青琅玕。 
两松峙庭际，怪状吁可叹。大螾腾共结，修蛇飞相盘。 
皮肤坼甲胄，枝节擒貙犴。罅处似天裂，朽中如井眢。 
褵褷风声癣，跁跒地方痑。根上露钳釱，空中狂波澜。 
合时若莽苍，辟处如轘辕。俨对无霸阵，静问严陵滩。 
灵飞一以护，山都焉敢干。两廊洁寂历，中殿高巑岏。 
静架九色节，闲悬十绝幡。微风时一吹，百宝清阑珊。 
昔有叶道士，位当升灵官。欲笺紫微志，唯食虹影丹。 
既逐隐龙去，道风由此残。犹闻绛目草，往往生空坛。 
羽客两三人，石上谭泥丸。谓我或龙胄，粲然与之欢。 
衣巾紫华冷，食次白芝寒。自觉有真气，恐随风力抟。 
明朝若更住，必拟隳儒冠。知



   卷610_15 【太湖诗·销夏湾】皮日休 

太湖有曲处，其门为两崖。当中数十顷，别如一天池。 
号为销夏湾，此名无所私。赤日莫斜照，清风多遥吹。 
沙屿扫粉墨，松竹调埙篪。山果红靺鞨，水苔青wK髵。 
木阴厚若瓦，岩磴滑如饴。我来此游息，夏景方赫曦。 
一坐盘石上，肃肃寒生肌。小艖或可泛，短策或可支。 
行惊翠羽起，坐见白莲披。敛袖弄轻浪，解巾敌凉飔。 
但有水云见，更馀沙禽知。京洛往来客，暍死缘奔驰。 
此中便可老，焉用名利为。古



   卷610_16 【太湖诗·包山祠】皮日休 

白云最深处，像设盈岩堂。村祭足茗粣，水奠多桃浆。 
箘uM突古砌，薜荔绷颓墙。炉灰寂不然，风送杉桂香。 
积雨晦州里，流波漂稻粱。恭惟大司谏，悯此如发狂。 
命予传明祷，祗事实不遑。一奠若肸蚃，再祝如激扬。 
出庙未半日，隔云逢澹光。gf々雨点少，渐收羽林枪。 
忽然山家犬，起吠白日傍。公心与神志，相向如玄黄。 
我愿作一疏，奏之于穹苍。留神千万祀，永福吴封疆。古



   卷610_17 【太湖诗·圣姑庙（在大姑山）】皮日休 

洛神有灵逸，古庙临空渚。暴雨驳丹青，荒萝绕梁梠。 
野风旋芝盖，饥乌衔椒糈。寂寂落枫花，时时斗鼯鼠。 
常云三五夕，尽会妍神侣。月下留紫姑，霜中召青女。 
俄然响环佩，倏尔鸣机杼。乐至有闻时，香来无定处。 
目瞪如有待，魂断空无语。云雨竟不生，留情在何处。主



   卷610_18 【太湖诗·太湖石（出鼋头山）】皮日休 

兹山有石岸，抵浪如受屠。雪阵千万战，藓岩高下刳。 
乃是天诡怪，信非人功夫。白丁一云取，难甚网珊瑚。 
厥状复若何，鬼工不可图。或拳若虺蜴，或蹲如虎貙。 
连络若钩锁，重叠如萼跗。或若巨人骼，或如太帝符。 
胮肛筼筜笋，格磔琅玕株。断处露海眼，移来和沙须。 
求之烦耄倪，载之劳舳舻。通侯一以眄，贵却骊龙珠。 
厚赐以賝赆，远去穷京都。五侯土山下，要尔添岩龉。 
赏玩若称意，爵禄行斯须。苟有王佐士，崛起于太湖。 
试问欲西笑，得如兹石无。古



   卷610_19 【太湖诗·崦里（傍龟山下有良田二十顷）】皮日休 

崦里何幽奇，膏腴二十顷。风吹稻花香，直过龟山顶。 
青苗细腻卧，白羽悠溶静。塍畔起鸊鹈，田中通舴艋。 
几家傍潭洞，孤戍当林岭。罢钓时煮菱，停缲或焙茗。 
峭然八十翁，生计于此永。苦力供征赋，怡颜过朝暝。 
洞庭取异事，包山极幽景。念尔饱得知，亦是遗民幸。主



   卷610_20 【太湖诗·石板（在石公山前）】皮日休 

翠石数百步，如板漂不流。空疑水妃意，浮出青玉洲。 
中若莹龙剑，外唯叠蛇矛。狂波忽然死，浩气清且浮。 
似将翠黛色，抹破太湖秋。安得三五夕，携酒棹扁舟。 
召取月夫人，啸歌于上头。又恐霄景阔，虚皇拜仙侯。 
欲建九锡碑，当立十二楼。琼文忽然下，石板谁能留。 
此事少知者，唯应波上鸥。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十一 
 
   
　 
　

　
 　



   卷611_1 【奉和鲁望渔具十五咏·网】皮日休 

晚挂溪上网，映空如雾縠。闲来发其机，旋旋沈平绿。 
下处若烟雨，牵时似崖谷。必若遇鲲鲕，从教通一目。斋



   卷611_2 【奉和鲁望渔具十五咏·罩】皮日休 

芒鞋下葑中，步步沈轻罩。既为菱浪飐，亦为莲泥胶。 
人立独无声，鱼烦似相抄。满手搦霜鳞，思归举轻棹。古



   卷611_3 【奉和鲁望渔具十五咏·罱】皮日休 

烟雨晚来好，东塘下罱去。网小正星bI，舟轻欲腾翥。 
谁知荇深后，恰值鱼多处。浦口更有人，停桡一延伫。知



   卷611_4 【奉和鲁望渔具十五咏·钓筒】皮日休 

笼籦截数尺，标置能幽绝。从浮笠泽烟，任卧桐江月。 
丝随碧波漫，饵逐清滩发。好是趁筒时，秋声正清越。主



   卷611_5 【奉和鲁望渔具十五咏·钓车】皮日休 

得乐湖海志，不厌华輈小。月中抛一声，惊起滩上鸟。 
心将潭底测，手把波文袅。何处觅奔车，平波今渺渺。斋



   卷611_6 【奉和鲁望渔具十五咏·渔梁】皮日休 

波际插翠筠，离离似清籞。游鳞到溪口，入此无逃所。 
斜临杨柳津，静下鸬鹚侣。编此欲何之，终焉富春渚。古



   卷611_7 【奉和鲁望渔具十五咏·叉鱼】皮日休 

列炬春溪口，平潭如不流。照见游泳鱼，一一如清昼。 
中目碎琼碧，毁鳞殷组绣。乐此何太荒，居然愧川后。知



   卷611_8 【奉和鲁望渔具十五咏·射鱼】皮日休 

注矢寂不动，澄潭晴转烘。下窥见鱼乐，怳若翔在空。 
惊羽决凝碧，伤鳞浮殷红。堪将指杯术，授与太湖公。主



   卷611_9 【奉和鲁望渔具十五咏·鸣桹】皮日休 

尽日平湖上，鸣桹仍动桨。丁丁入波心，澄澈和清响。 
鹭听独寂寞，鱼惊昧来往。尽水无所逃，川中有钩党。斋



   卷611_10 【奉和鲁望渔具十五咏·沪】皮日休 

波中植甚固，磔磔如虾须。涛头倏尔过，数顷跳鯆cr。 
不是细罗密，自为朝夕驱。空怜指鱼命，遣出海边租。古



   卷611_11 【奉和鲁望渔具十五咏·qF】皮日休 

伐彼槎蘖枝，放于冰雪浦。游鱼趁暖处，忽尔来相聚。 
徒为栖托心，不问庇庥主。一旦悬鼎镬，祸机真自取。知



   卷611_12 【奉和鲁望渔具十五咏·种鱼】皮日休 

移土湖岸边，一半和鱼子。池中得春雨，点点活如蚁。 
一月便翠鳞，终年必赪尾。借问两绶人，谁知种鱼利。主



   卷611_13 【奉和鲁望渔具十五咏·药鱼】皮日休 

吾无竭泽心，何用药鱼药。见说放溪上，点点波光恶。 
食时竞夷犹，死者争纷泊。何必重伤鱼，毒泾犹可作。斋



   卷611_14 【奉和鲁望渔具十五咏·舴艋】皮日休 

阔处只三尺，翛然足吾事。低篷挂钓车，枯蚌盛鱼饵。 
只好携桡坐，唯堪盖蓑睡。若遣遂平生，艅艎不如是。古



   卷611_15 【奉和鲁望渔具十五咏·笭箵】皮日休 

朝空笭箵去，暮实笭箵归。归来倒却鱼，挂在幽窗扉。 
但闻虾蚬气，欲生蘋藻衣。十年佩此处，烟雨苦霏霏。知



   卷611_16 【添鱼具诗·鱼庵】皮日休 

庵中只方丈，恰称幽人住。枕上悉渔经，门前空钓具。 
束竿时倚壁，晒网还侵户。上泂有杨颙，须留往来路。主



   卷611_17 【添鱼具诗·钓矶】皮日休 

盘滩一片石，置我山居足。洼处著筣笓，窍中维艒fR。 
多逢沙鸟污，爱彼潭云触。狂奴卧此多，所以蹋帝腹。斋



   卷611_18 【添鱼具诗·蓑衣】皮日休 

一领蓑正新，著来沙坞中。隔溪遥望见，疑是绿毛翁。 
襟色裛xU霭，袖香褵褷风。前头不施衮，何以为三公。古



   卷611_19 【添鱼具诗·箬笠】皮日休 

圆似写月魂，轻如织烟翠。涔涔向上雨，不乱窥鱼思。 
携来沙日微，挂处江风起。纵带二梁冠，终身不忘尔。知



   卷611_20 【添鱼具诗·背篷】皮日休 

侬家背篷样，似个大龟甲。雨中跼蹐时，一向听霎霎。 
甘从鱼不见，亦任鸥相狎。深拥竟无言，空成睡齁qf。主



   卷611_21 【奉和鲁望樵人十咏·樵谿】皮日休 

何时有此谿，应便生幽木。橡实养山禽，藤花蒙涧鹿。 
不止产蒸薪，愿当歌棫朴。君知天意无，以此安吾族。斋



   卷611_22 【奉和鲁望樵人十咏·樵家】皮日休 

空山最深处，太古两三家。云萝共夙世，猿鸟同生涯。 
衣服濯春泉，盘餐烹野花。居兹老复老，不解叹年华。古



   卷611_23 【奉和鲁望樵人十咏·樵叟】皮日休 

不曾照青镜，岂解伤华发。至老未息肩，至今无病骨。 
家风是林岭，世禄为薇蕨。所以两大夫，天年自为伐。知



   卷611_24 【奉和鲁望樵人十咏·樵子】皮日休 

相约晚樵去，跳踉上山路。将花饵鹿麛，以果投猿父。 
束薪白云湿，负担春日暮。何不寿童乌，果为玄所误。主



   卷611_25 【奉和鲁望樵人十咏·樵径】皮日休 

蒙茏中一径，绕在千峰里。歇处遇松根，危中值石齿。 
花穿枲衣落，云拂芒鞋起。自古行此途，不闻颠与坠。斋



   卷611_26 【奉和鲁望樵人十咏·樵斧】皮日休 

腰间插大柯，直入深谿里。空林伐一声，幽鸟相呼起。 
倒树去李父，倾巢啼木魅。不知仗钺者，除害谁如此。古



   卷611_27 【奉和鲁望樵人十咏·樵担】皮日休 

不敢量樵重，唯知益薪束。轧轧下山时，弯弯向身曲。 
清泉洗得洁，翠霭侵来绿。看取荷戈人，谁能似吾属。知



   卷611_28 【奉和鲁望樵人十咏·樵风】皮日休 

野船渡樵客，来往平波中。纵横清飙吹，旦暮归期同。 
蘋光惹衣白，莲影涵薪红。吾当请封尔，直作镜湖公。主



   卷611_29 【奉和鲁望樵人十咏·樵火】皮日休 

山客地炉里，然薪如阳辉。松膏作滫瀡，杉子为珠玑。 
响误击刺闹，焰疑彗孛飞。傍边暖白酒，不觉瀑冰垂。斋



   卷611_30 【奉和鲁望樵人十咏·樵歌】皮日休 

此曲太古音，由来无管奏。多云采樵乐，或说林泉候。 
一唱凝闲云，再谣悲顾兽。若遇采诗人，无辞收鄙陋。古



   卷611_31 【酒中十咏·酒星】皮日休 

谁遣酒旗耀，天文列其位。彩微尝似酣，芒弱偏如醉。 
唯忧犯帝座，只恐骑天驷。若遇卷舌星，谗君应堕地。知



   卷611_32 【酒中十咏·酒泉】皮日休 

羲皇有玄酒，滋味何太薄。玉液是浇漓，金沙乃糟粕。 
春从野鸟沽，昼仍闲猿酌。我愿葬兹泉，醉魂似凫跃。主



   卷611_33 【酒中十咏·酒篘】皮日休 

翠篾初织来，或如古鱼器。新从山下买，静向甔中试。 
轻可网金醅，疏能容玉蚁。自此好成功，无贻我罍耻。斋



   卷611_34 【酒中十咏·酒床】皮日休 

糟床带松节，酒腻肥如羜。滴滴连有声，空疑杜康语。 
开眉既压后，染指偷尝处。自此得公田，不过浑种黍。古



   卷611_35 【酒中十咏·酒垆】皮日休 

红垆高几尺，颇称幽人意。火作缥醪香，灰为冬醷气。 
有枪尽龙头，有主皆犊鼻。倘得作杜根，佣保何足愧。知



   卷611_36 【酒中十咏·酒楼】皮日休 

钩楯跨通衢，喧闹当九市。金罍潋滟后，玉斝纷纶起。 
舞蝶傍应酣，啼莺闻亦醉。野客莫登临，相雠多失意。主



   卷611_37 【酒中十咏·酒旗】皮日休 

青帜阔数尺，悬于往来道。多为风所飏，时见酒名号。 
拂拂野桥幽，翻翻江市好。双眸复何事，终竟望君老。斋



   卷611_38 【酒中十咏·酒樽】皮日休 

牺樽一何古，我抱期幽客。少恐消醍醐，满拟烘琥珀。 
猿窥曾扑泻，鸟蹋经欹仄。度度醒来看，皆如死生隔。古



   卷611_39 【酒中十咏·酒城】皮日休 

万仞峻为城，沈酣浸其俗。香侵井干过，味染濠波渌。 
朝倾逾百榼，暮压几千斛。吾将隶此中，但为阍者足。知



   卷611_40 【酒中十咏·酒乡】皮日休 

何人置此乡，杳在天皇外。有事忘哀乐，有时忘显晦。 
如寻罔象归，似与希夷会。从此共君游，无烦用冠带。主



   卷611_41 【奉和添酒中六咏·酒池】皮日休 

八齐竞奔注，不知深几丈。竹叶岛纡徐，凫花波荡漾。 
醺应烂地轴，浸可柔天壤。以此献吾君，愿铭于几杖。斋



   卷611_42 【奉和添酒中六咏·酒龙】皮日休 

铜为蚴蟉鳞，铸作鱙qT角。吐处百里雷，泻时千丈壑。 
初疑潜苑囿，忽似拏寥廓。遂使铜雀台，香消野花落。古



   卷611_43 【奉和添酒中六咏·酒瓮】皮日休 

坚净不苦窳，陶于醉封疆。临溪刷旧痕，隔屋闻新香。 
移来近麹室，倒处临糟床。所嗟无比邻，余亦能偷尝。知



   卷611_44 【奉和添酒中六咏·酒船】皮日休 

剡桂复刳兰，陶陶任行乐。但知涵泳好，不计风涛恶。 
尝行麹封内，稍系糟丘泊。东海如可倾，乘之就斟酌。主



   卷611_45 【奉和添酒中六咏·酒枪】皮日休 

象鼎格仍高，其中不烹饪。唯将煮浊醪，用以资酣饮。 
偏宜旋樵火，稍近馀酲枕。若得伴琴书，吾将著闲品。斋



   卷611_46 【奉和添酒中六咏·酒杯】皮日休 

昔有嵇氏子，龙章而凤姿。手挥五弦罢，聊复一樽持。 
但取性淡泊，不知味醇醨。兹器不复见，家家唯玉卮。古



   卷611_47 【茶中杂咏·茶坞】皮日休 

闲寻尧氏山，遂入深深坞。种荈已成园，栽葭宁记亩。 
石洼泉似掬，岩罅云如缕。好是夏初时，白花满烟雨。知



   卷611_48 【茶中杂咏·茶人】皮日休 

生于顾渚山，老在漫石坞。语气为茶荈，衣香是烟雾。 
庭从dx子遮，果任獳师虏。日晚相笑归，腰间佩轻篓。主



   卷611_49 【茶中杂咏·茶笋】皮日休 

褎然三五寸，生必依岩洞。寒恐结红铅，暖疑销紫汞。 
圆如玉轴光，脆似琼英冻。每为遇之疏，南山挂幽梦。斋



   卷611_50 【茶中杂咏·茶籝】皮日休 

筤篣晓携去，蓦个山桑坞。开时送紫茗，负处沾清露。 
歇把傍云泉，归将挂烟树。满此是生涯，黄金何足数。古



   卷611_51 【茶中杂咏·茶舍】皮日休 

阳崖枕白屋，几口嬉嬉活。棚上汲红泉，焙前蒸紫蕨。 
乃翁研茗后，中妇拍茶歇。相向掩柴扉，清香满山月。知



   卷611_52 【茶中杂咏·茶灶】皮日休 

南山茶事动，灶起岩根傍。水煮石发气，薪然杉脂香。 
青琼蒸后凝，绿髓炊来光。如何重辛苦，一一输膏粱。主



   卷611_53 【茶中杂咏·茶焙】皮日休 

凿彼碧岩下，恰应深二尺。泥易带云根，烧难碍石脉。 
初能燥金饼，渐见干琼液。九里共杉林，相望在山侧。斋



   卷611_54 【茶中杂咏·茶鼎】皮日休 

龙舒有良匠，铸此佳样成。立作菌蠢势，煎为潺湲声。 
草堂暮云阴，松窗残雪明。此时勺复茗，野语知逾清。古



   卷611_55 【茶中杂咏·茶瓯】皮日休 

邢客与越人，皆能造兹器。圆似月魂堕，轻如云魄起。 
枣花势旋眼，蘋沫香沾齿。松下时一看，支公亦如此。知



   卷611_56 【茶中杂咏·煮茶】皮日休 

香泉一合乳，煎作连珠沸。时看蟹目溅，乍见鱼鳞起。 
声疑松带雨，饽恐生烟翠。尚把沥中山，必无千日醉。主



   卷611_57 【石榴歌】皮日休 

蝉噪秋枝槐叶黄，石榴香老愁寒霜。流霞包染紫鹦粟， 
黄蜡纸裹红瓠房。玉刻冰壶含露湿，斓斑似带湘娥泣。 
萧娘初嫁嗜甘酸，嚼破水精千万粒。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十二 
 
   
　 
　

　
 　



   卷612_1 【奉和鲁望四明山九题·石窗】皮日休 

窗开自真宰，四达见苍涯。苔染浑成绮，云漫便当纱。 
棂中空吐月，扉际不扃霞。未会通何处，应怜玉女家。主



   卷612_2 【奉和鲁望四明山九题·过云】皮日休 

粉洞二十里，当中幽客行。片时迷鹿迹，寸步隔人声。 
以杖探虚翠，将襟惹薄明。经时未过得，恐是入层城。斋



   卷612_3 【奉和鲁望四明山九题·云南】皮日休 

云南背一川，无雁到峰前。墟里生红药，人家发白泉。 
儿童皆似古，婚嫁尽如仙。共作真官户，无由税石田。古



   卷612_4 【奉和鲁望四明山九题·云北】皮日休 

云北昼冥冥，空疑背寿星。犬能谙药气，人解写芝形。 
野歇遇松盖，醉书逢石屏。焚香住此地，应得入金庭。知



   卷612_5 【奉和鲁望四明山九题·鹿亭】皮日休 

鹿群多此住，因构白云楣。待侣傍花久，引麛穿竹迟。 
经时掊玉涧，尽日嗅金芝。为在石窗下，成仙自不知。主



   卷612_6 【奉和鲁望四明山九题·樊榭】皮日休 

主人成列仙，故榭独依然。石洞哄人笑，松声惊鹿眠。 
井香为大药，鹤语是灵篇。欲买重栖隐，云峰不售钱。斋



   卷612_7 【奉和鲁望四明山九题·潺湲洞】皮日休 

阴宫何处渊，到此洞潺湲。敲碎一轮月，熔销半段天。 
响高吹谷动，势急喷云旋。料得深秋夜，临流尽古仙。古



   卷612_8 【奉和鲁望四明山九题·青棂子】皮日休 

山风熟异果，应是供真仙。味似云腴美，形如玉脑圆。 
衔来多野鹤，落处半灵泉。必共玄都奈，花开不记年。知



   卷612_9 【奉和鲁望四明山九题·鞠侯】皮日休 

堪羡鞠侯国，碧岩千万重。烟萝为印绶，云壑是堤封。 
泉遣狙公护，果教ce子供。尔徒如不死，应得蹑玄踪。主



   卷612_10 【五贶诗·五泻舟】皮日休 

何事有青钱，因人买钓船。阔容兼饵坐，深许共蓑眠。 
短好随朱鹭，轻堪倚白莲。自知无用处，却寄五湖仙。斋



   卷612_11 【五贶诗·华顶杖】皮日休 

金庭仙树枝，道客自携持。探洞求丹粟，挑云觅白芝。 
量泉将濯足，阑鹤把支颐。以此将为赠，惟君尽得知。古



   卷612_12 【五贶诗·太湖砚】皮日休 

求于花石间，怪状乃天然。中莹五寸剑，外差千叠莲。 
月融还似洗，云湿便堪研。寄与先生后，应添内外篇。知



   卷612_13 【五贶诗·乌龙养和】皮日休 

寿木拳数尺，天生形状幽。把疑伤虺节，用恐破蛇瘤。 
置合月观内，买须云肆头。料君携去处，烟雨太湖舟。主



   卷612_14 【五贶诗·诃陵樽】皮日休 

一片鲎鱼壳，其中生翠波。买须能紫贝，用合对红螺。 
尽泻判狂药，禁敲任浩歌。明朝与君后，争那玉山何。斋



   卷612_15 【早春病中书事寄鲁望】皮日休 

眼晕见云母，耳虚闻海涛。惜春狂似蝶，养病躁于猱。 
案静方书古，堂空药气高。可怜真宰意，偏解困吾曹。古



   卷612_16 【又寄次前韵】皮日休 

病根冬养得，春到一时生。眼暗怜晨惨，心寒怯夜清。 
妻仍嫌酒癖，医只禁诗情。应被高人笑，忧身不似名。知



   卷612_17 【秋晚留题鲁望郊居二首】皮日休 

竹树冷濩落，入门神已清。寒蛩傍枕响，秋菜上墙生。 
黄犬病仍吠，白驴饥不鸣。唯将一杯酒，尽日慰刘桢。主

冷卧空斋内，馀酲夕未消。秋花如有恨，寒蝶似无憀。 
檐上落斗雀，篱根生晚潮。若轮羁旅事，犹自胜皋桥。古



   卷612_18 【初冬章上人院】皮日休 

寒到无妨睡，僧吟不废禅。尚关经病鹤，犹滤欲枯泉。 
静案贝多纸，闲炉波律烟。清谭两三句，相向自翛然。知



   卷612_19 【临顿为吴中偏胜之地陆鲁望居之不出郛郭旷若…奉题屋壁】皮日休 

一方萧洒地，之子独深居。绕屋亲栽竹，堆床手写书。 
高风翔砌鸟，暴雨失池鱼。暗识归山计，村边买鹿车。主

篱疏从绿槿，檐乱任黄茅。压酒移谿石，煎茶拾野巢。 
静窗悬雨笠，闲壁挂烟匏。支遁今无骨，谁为世外交。古

茧稀初上簇，醅尽未干床。尽日留蚕母，移时祭麹王。 
趁泉浇竹急，候雨种莲忙。更葺园中景，应为顾辟疆。主

静僻无人到，幽深每自知。鹤来添口数，琴到益家资。 
坏堑生鱼沫，颓檐落燕儿。空将绿蕉叶，来往寄闲诗。古

夏过无担石，日高开板扉。僧虽与筒簟，人不典蕉衣。 
鹤静共眠觉，鹭驯同钓归。生公石上月，何夕约谭微。主

经岁岸乌纱，读书三十车。水痕侵病竹，蛛网上衰花。 
诗任传渔客，衣从递酒家。知君秋晚事，白帻刈胡麻。古

寂历秋怀动，萧条夏思残。久贫空酒库，多病束鱼竿。 
玄想凝鹤扇，清斋拂鹿冠。梦魂无俗事，夜夜到金坛。主

闭门无一事，安稳卧凉天。砌下翘饥鹤，庭阴落病蝉。 
倚杉闲把易，烧朮静论玄。赖有包山客，时时寄紫泉。古

病起扶灵寿，翛然强到门。与杉除败叶，为石整危根。 
薜蔓任遮壁，莲茎卧枕盆。明朝有忙事，召客斫桐孙。主

缓颊称无利，低眉号不能。世情都太薄，俗意就中憎。 
云态不知骤，鹤情非会徵。画臣谁奉诏，来此写姜肱。古



   卷612_20 【游栖霞寺】皮日休 

不见明居士，空山但寂寥。白莲吟次缺，青霭坐来销。 
泉冷无三伏，松枯有六朝。何时石上月，相对论逍遥。知



   卷612_21 【旅舍除夜】皮日休 

永夜谁能守，羁心不放眠。挑灯犹故岁，听角已新年。 
出谷空嗟晚，衔杯尚愧先。晚来辞逆旅，雪涕野槐天。主



   卷612_22 【鲁望示广文先生吴门二章情格高散可醒俗态…鲁望之命也】皮日休 

我见先生道，休思郑广文。鹤翻希作伴，鸥却觅为群。 
逸好冠清月，高宜著白云。朝廷未无事，争任醉醺醺。斋

能谙肉芝样，解讲隐书文。终古神仙窟，穷年麋鹿群。 
行厨煮白石，卧具拂青云。应在雷平上，支颐复半醺。知



   卷612_23 【虎丘寺殿前有古杉一本形状丑怪图之不尽…三百言以见志】皮日休 

种日应逢晋，枯来必自隋。鳄狂将立处，螭斗未开时。 
卓荦掷枪干，叉牙束戟枝。初惊蟉篆活，复讶獝狂痴。 
劲质如尧瘦，贞容学舜黴。势能擒土伯，丑可骇山祇。 
虎爪拏岩稳，虬身脱浪欹。槎头秃似刷，枿觜利于锥。 
突兀方相胫，鳞皴夏氏胝。根应藏鬼血，柯欲漏龙漦。 
拗似神荼怒，呀如猰貐饥。朽痈难可吮，枯瘇不堪治。 
一炷玄云拔，三寻黑槊奇。狼头gR窣竖，虿尾掘挛垂。 
目燥那逢爟，心开岂中铍。任苔为疥癣，从蠹作疮痍。 
品格齐辽鹤，年龄等宝龟。将怀宿地力，欲负拔山姿。 
未倒防风骨，初僵负贰尸。漆书明古本，铁室抗全师。 
碨礧还无极，伶俜又莫持。坚应敌骏骨，文定写bm皮. 
蟠屈愁凌刹，腾骧恐攫池。抢烟寒嶱gi，披茑静褵褷。 
威仰诚难识，句芒恐不知。好烧胡律看，堪共达多期。 
寡色诸芳笑，无声众籁疑。终添八柱位，未要一绳维。 
尽日来唯我，当春玩更谁。他年如入用，直构太平基。知



   卷612_24 【新秋言怀寄鲁望三十韵】皮日休 

新秋入破宅，疏淡若平郊。户牖深如窟，诗书乱似巢。 
移床惊蟋蟀，拂匣动蟏蛸。静把泉华掬，闲拈乳管敲。 
桧身浑个矮，石面得能bn。小桂如拳叶，新松似手梢。 
鹤鸣转清角，鹘下扑金髇。合药还慵服，为文亦懒抄。 
烦心入夜醒，疾首带凉抓。杉叶尖如镞，藤丝韧似鞘。 
偾田含紫芋，低蔓隐青匏。老柏浑如疥，阴苔忽似胶。 
王馀落败堑，胡孟入空庖。度日忘冠带，经时忆酒肴。 
有心同木偶，无舌并金铙。兴欲添玄测，狂将换易爻。 
达人唯落落，俗士自譊譊。底力将排难，何颜用解嘲。 
欲销毁后骨，空转坐来胞。犹豫应难抱，狐疑不易包。 
等闲逢毒蠚，容易遇咆哮。时事方千蝎，公途正二崤。 
名微甘世弃，性拙任时抛。白日须投分，青云合定交。 
仕应同五柳，归莫舍三茅。涧鹿从来去，烟萝任溷殽。 
狙公闹后戏，云母病来摷。从此居方丈，终非竞斗筲。 
道穷应鬼遣，性拙必天教。无限疏慵事，凭君解一瓟。知



   卷612_25 【奉和鲁望秋日遣怀次韵】皮日休 

高蹈为时背，幽怀是事兼。神仙君可致，江海我能淹。 
共守庚申夜，同看乙巳占。药囊除紫蠹，丹灶拂红盐。 
与物深无竞，于生亦太廉。鸿灾因足警，鱼祸为稀潜。 
笔砚秋光洗，衣巾夏藓沾。酒甔香竹院，鱼笼挂茅檐。 
琴忘因抛谱，诗存为致签。茶旗经雨展，石笋带云尖。 
鹤共心情慢，乌同面色黔。向阳裁白帢，终岁忆貂襜。 
取岭为山障，将泉作水帘。溪晴多晚鹭，池废足秋蟾。 
破衲虽云补，闲斋未办苫。共君还有役，竟夕得厌厌。古



   卷612_26 【江南书情二十韵寄秘阁韦校书贻之商洛宋先辈垂文二同年】皮日休 

四载加前字，今来未改衔。君批凤尾诏，我住虎头岩。 
季氏唯谋逐，臧仓只拟谗。时讹轻五羖，俗浅重三缄。 
瘦去形如鹤，忧来态似獑。才非师赵壹，直欲效陈咸。 
孤竹宁收笛，黄琮未作瑊。作羊宁免狠，为兔即须毚。 
枕户槐从亚，侵阶草懒芟。壅泉教咽咽，垒石放巉巉。 
掣钓随心动，抽书任意杴。茶教弩父摘，酒遣僰童监。 
默坐看山困，清斋饮水严。藓生天竺屐，烟外洞庭帆。 
病久新乌帽，闲多著白衫。药苞陈雨匼，诗草蠹云函。 
遣客呼林狖，辞人寄海螊。室唯搜古器，钱只买秋杉。 
寡合无深契，相期有至諴。他年如访问，烟茑暗髟髟。知



   卷612_27 【忆洞庭观步十韵】皮日休 

前时登观步，暑雨正铮摐。上戍看绵蕝，登村度石矼。 
崦花时有蔟，溪鸟不成双。远树点黑槊，遥峰露碧幢。 
岩根瘦似壳，杉破腹如腔。dpdP渔人服，筕篖野店窗。 
多携白木锸，爱买紫泉缸。仙犬声音古，遗民意绪厖。 
何文堪纬地，底策可经邦。自此将妻子，归山不姓庞。斋



   卷612_28 【谏议以罢郡将归以六韵赐示，因伫酬献】皮日休 

欲下持衡诏，先容解印归。露浓春后泽，霜薄霁来威。 
旧化堪治疾，馀恩可疗饥。隔花攀去棹，穿柳挽行衣。 
佐理能无取，酬知力甚微。空将千感泪，异日拜黄扉。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十三 
 
   
　 
　

　
 　



   卷613_1 【过云居院玄福上人旧居】皮日休 

重到云居独悄然，隔窗窥影尚疑禅。不逢野老来听法， 
犹见邻僧为引泉。龛上已生新石耳，壁间空带旧茶烟。 
南宗弟子时时到，泣把山花奠几筵。主



   卷613_2 【陪江西裴公游襄州延庆寺】皮日休 

丹霄路上歇征轮，胜地偷闲一日身。不署前驱惊野鸟， 
唯将后乘载诗人。岩边候吏云遮却，竹下朝衣露滴新。 
更向碧山深处问，不妨犹有草茅臣。主



   卷613_3 【西塞山泊渔家】皮日休 

白纶巾下发如丝，静倚枫根坐钓矶。中妇桑村挑叶去， 
小儿沙市买蓑归。雨来莼菜流船滑，春后鲈鱼坠钓肥。 
西塞山前终日客，隔波相羡尽依依。主



   卷613_4 【襄州春游】皮日休 

信马腾腾触处行，春风相引与诗情。等闲遇事成歌咏， 
取次冲筵隐姓名。映柳认人多错误，透花窥鸟最分明。 
岑牟单绞何曾著，莫道猖狂似祢衡。主



   卷613_5 【送从弟皮崇归复州】皮日休 

羡尔优游正少年，竟陵烟月似吴天。车螯近岸无妨取， 
舴艋随风不费牵。处处路傍千顷稻，家家门外一渠莲。 
殷勤莫笑襄阳住，为爱南溪缩项鳊。主



   卷613_6 【题潼关兰若】皮日休 

潼津罢警有招提，近百年无战马嘶。壮士不言三尺剑， 
谋臣休道一丸泥。昔时驰道洪波上，今日宸居紫气西。 
关吏不劳重借问，弃繻生拟入耶溪。主



   卷613_7 【襄阳闲居与友生夜会】皮日休 

习隐悠悠世不知，林园幽事递相期。旧丝再上琴调晚， 
坏叶重烧酒暖迟。三径引时寒步月，四邻偷得夜吟诗。 
草玄寂淡无人爱，不遇刘歆更语谁。主



   卷613_8 【习池晨起】皮日休 

清曙萧森载酒来，凉风相引绕亭台。数声翡翠背人去， 
一番芙蓉含日开。茭叶深深埋钓艇，鱼儿漾漾逐流杯。 
竹屏风下登山屐，十宿高阳忘却回。主



   卷613_9 【秋晚自洞庭湖别业寄穆秀才】皮日休 

破村寥落过重阳，独自撄宁葺草房。风撦红蕉仍换叶， 
雨淋黄菊不成香。野猿偷栗重窥户，落雁疑人更绕塘。 
他日若修耆旧传，为予添取此书堂。主



   卷613_10 【华山李炼师所居】皮日休 

麻姑古貌上仙才，谪向莲峰管玉台。瑞气染衣金液启， 
香烟映面紫文开。孤云尽日方离洞，双鹤移时只有苔。 
深夜寂寥存想歇，月天时下草堂来。主



   卷613_11 【宏词下第感恩献兵部侍郎】皮日休 

分明仙籍列清虚，自是还丹九转疏。画虎已成翻类狗， 
登龙才变即为鱼。空惭季布千金诺，但负刘弘一纸书。 
犹有报恩方寸在，不知通塞竟何如。主



   卷613_12 【襄州汉阳王故宅】皮日休 

碑字依稀庙已荒，犹闻耆旧忆贤王。园林一半为他主， 
山水虚言是故乡。戟户野蒿生翠瓦，舞楼栖鸽污雕梁。 
柱天功业缘何事，不得终身似霍光。主



   卷613_13 【伤卢献秀才（献有《愍征赋》一卷，人为作注）】皮日休 

愍征新价欲凌空，一首堪欺左太冲。只为白衣声过重， 
且非青汉路难通。贵侯待写过门下，词客偷名入卷中。 
手弄桂枝嫌不折，直教身殁负春风。主



   卷613_14 【南阳】皮日休 

昆阳王气已萧疏，依旧山河捧帝居。废路塌平残瓦砾， 
破坟耕出烂图书。绿莎满县年荒后，白鸟盈溪雨霁初。 
二百年来霸王业，可知今日是丘墟。主



   卷613_15 【秋晚访李处士所居】皮日休 

门前襄水碧潺潺，静钓归来不掩关。书阁鼠穿厨簏破， 
竹园霜后桔槔闲。儿童不许惊幽鸟，药草须教上假山。 
莫为爱诗偏念我，访君多得醉中还。主



   卷613_16 【李处士郊居】皮日休 

石衣如发小溪清，溪上柴门架树成。园里水流浇竹响， 
窗中人静下棋声。几多狎鸟皆谙性，无限幽花未得名。 
满引红螺诗一首，刘桢失却病心情。主



   卷613_17 【送令狐补阙归朝】皮日休 

文如日月气如虹，举国重生正始风。且愿仲山居左掖， 
只忧徐邈入南宫。朝衣正在天香里，谏草应焚禁漏中。 
为说明年今日事，晋廷新拜黑头公。主



   卷613_18 【洛中寒食二首】皮日休 

千门万户掩斜晖，绣幰金衔晚未归。击鞠王孙如锦地， 
斗鸡公子似花衣。嵩云静对行台起，洛鸟闲穿上苑飞。 
唯有路傍无意者，献书未纳问淮肥。主

远近垂杨映钿车，天津桥影压神霞。弄春公子正回首， 
趁节行人不到家。洛水万年云母竹，汉陵千载野棠花。 
欲知豪贵堪愁处，请看邙山晚照斜。斋



   卷613_19 【登第后寒食杏园有宴，因寄录事宋垂文同年】皮日休 

雨洗清明万象鲜，满城车马簇红筵。恩荣虽得陪高会， 
科禁惟忧犯列仙。当醉不知开火日，正贫那似看花年。 
纵来恐被青娥笑，未纳春风一宴钱。斋



   卷613_20 【陈先辈故居】皮日休 

杉桂交阴一里馀，逢人浑似洞天居。千株橘树唯沽酒， 
十顷莲塘不买鱼。藜杖闲来侵径竹，角巾端坐满楼书。 
襄阳无限烟霞地，难觅幽奇似此殊。斋



   卷613_21 【奉和鲁望寒夜访寂上人次韵】皮日休 

院寒青霭正沈沈，霜栈干鸣入古林。数叶贝书松火暗， 
一声金磬桧烟深。陶潜见社无妨醉，殷浩谭经不废吟。 
何事欲攀尘外契，除君皆有利名心。斋



   卷613_22 【江南道中怀茅山广文南阳博士三首】皮日休 

寒岚依约认华阳，遥想高人卧草堂。半日始斋青z3饭，
移时空印白檀香。鹤雏入夜归云屋，乳管逢春落石床。 
谁道夫君无伴侣，不离窗下见羲皇。斋

住在华阳第八天，望君唯欲结良缘。堂扃洞里千秋燕， 
厨盖岩根数斗泉。坛上古松疑度世，观中幽鸟恐成仙。 
不知何事迎新岁，乌纳裘中一觉眠。古

五色香烟惹内文，石饴初熟酒初醺。将开丹灶那防鹤， 
欲算棋图却望云。海气平生当洞见，瀑冰初坼隔山闻。 
如何世外无交者，一卧金坛只有君。知



   卷613_43 【奉和鲁望早春雪中作吴体见寄】皮日休 

威仰噤死不敢语，琼花云魄清珊珊。溪光冷射触鸀鳿， 
柳带冻脆攒栏杆。竹根乍烧玉节快，酒面新泼金膏寒。 
全吴缥瓦十万户，惟君与我如袁安。知



   卷613_44 【吴中言情寄鲁望】皮日休 

古来伧父爱吴乡，一上胥台不可忘。爱酒有情如手足， 
除诗无计似膏肓。宴时不辍琅书味，斋日难判玉鲙香。 
为说松江堪老处，满船烟月湿莎裳。知



   卷613_45 【行次野梅】皮日休 

茑拂萝捎一树梅，玉妃无侣独裴回。好临王母瑶池发， 
合傍萧家粉水开。共月已为迷眼伴，与春先作断肠媒。 
不堪便向多情道，万片霜华雨损来。知



   卷613_46 【扬州看辛夷花】皮日休 

腊前千朵亚芳丛，细腻偏胜素柰功。螓首不言披晓雪， 
麝脐无主任春风。一枝拂地成瑶圃，数树参庭是蕊宫。 
应为当时天女服，至今犹未放全红。知



   卷613_47 【暇日独处寄鲁望】皮日休 

幽慵不觉耗年光，犀柄金徽乱一床。野客共为赊酒计， 
家人同作借书忙。园蔬预遣分僧料，廪粟先教算鹤粮。 
无限高情好风月，不妨犹得事吾王。知



   卷613_48 【屣步访鲁望不遇】皮日休 

雪晴墟里竹欹斜，蜡屐徐吟到陆家。荒径扫稀堆柏子， 
破扉开涩染苔花。壁闲定欲图双桧，厨静空如饭一麻。 
拟受太玄今不遇，可怜遗恨似侯芭。知



   卷613_49 【开元寺客省早景即事】皮日休 

客省萧条柿叶红，楼台如画倚霜空。铜池数滴桂上雨， 
金铎一声松杪风。鹤静时来珠像侧，鸽驯多在宝幡中。 
如何尘外虚为契，不得支公此会同。知



   卷613_50 【奉和鲁望独夜有怀吴体见寄】皮日休 

病鹤带雾傍独屋，破巢含雪倾孤梧。濯足将加汉光腹， 
抵掌欲捋梁武须。隐几清吟谁敢敌，枕琴高卧真堪图。 
此时枉欠高散物，楠瘤作樽石作垆。知



   卷613_51 【病中有人惠海蟹转寄鲁望】皮日休 

绀甲青筐染菭衣，岛夷初寄北人时。离居定有石帆觉， 
失伴唯应海月知。族类分明连琐gD，形容好个似蟛蜞。 
病中无用霜螯处，寄与夫君左手持。知



   卷613_52 【病中美景颇阻追游因寄鲁望】皮日休 

瘿床闲卧昼迢迢，唯把真如慰寂寥。南国不须收薏苡， 
百年终竟是芭蕉。药前美禄应难断，枕上芳辰岂易销。 
看取病来多少日，早梅零落玉华焦。知



   卷613_53 【鲁望以花翁之什见招因次韵酬之】皮日休 

九十携锄伛偻翁，小园幽事尽能通。劚烟栽药为身计， 
负水浇花是世功。婚嫁定期杉叶紫，盖藏应待桂枝红。 
不知家道能多少，只在句芒一夜风。知



   卷613_54 【病中庭际海石榴花盛发，感而有寄】皮日休 

一夜春光绽绛囊，碧油枝上昼煌煌。风匀只似调红露， 
日暖唯忧化赤霜。火齐满枝烧夜月，金津含蕊滴朝阳。 
不知桂树知情否，无限同游阻陆郎。知



   卷613_55 【早春以橘子寄鲁望】皮日休 

个个和枝叶捧鲜，彩凝犹带洞庭烟。不为韩嫣金丸重， 
直是周王玉果圆。剖似日魂初破后，弄如星髓未销前。 
知君多病仍中圣，尽送寒苞向枕边。知



   卷613_56 【病中书情寄上崔谏议（时眼疾未平）】皮日休 

十日来来旷奉公，闭门无事忌春风。虫丝度日萦琴荐， 
蛀粉经时落酒筒。马足歇从残漏外，鱼须抛在乱书中。 
殷勤莫怪求医切，只为山樱欲放红。知



   卷613_57 【病孔雀】皮日休 

烟花虽媚思沈冥，犹自抬头护翠翎。强听紫箫如欲舞， 
困眠红树似依屏。因思桂蠹伤肌骨，为忆松鹅损性灵。 
尽日春风吹不起，钿毫金缕一星星。知



   卷613_58 【奉和鲁望上元日道室焚修】皮日休 

明真台上下仙官，玄藻初吟万籁寒。飙御有声时杳杳， 
宝衣无影自珊珊。蕊书乞见斋心易，玉籍求添拜首难。 
端简不知清景暮，灵芜香烬落金坛。知



   卷613_59 【奉酬鲁望惜春见寄】皮日休 

十五日中春日好，可怜沉痼冷如灰。以前虽被愁将去， 
向后须教醉领来。梅片尽飘轻粉靥，柳芽初吐烂金醅。 
病中无限花番次，为约东风且住开。知



   卷613_60 【闻鲁望游颜家林园病中有寄】皮日休 

一夜韶姿著水光，谢家春草满池塘。细挑泉眼寻新脉， 
轻把花枝嗅宿香。蝶欲试飞犹护粉，莺初学啭尚羞簧。 
分明不得同君赏，尽日倾心羡索郎。知



   卷613_61 【奉和鲁望春雨即事次韵】皮日休 

织恨凝愁映鸟飞，半旬飘洒掩韶晖。山容洗得如烟瘦， 
地脉流来似乳肥。野客正闲移竹远，幽人多病探花稀。 
何年细湿华阳道，两乘巾车相并归。知



   卷613_62 【鲁望春日多寻野景日休抱疾杜门因有是寄】皮日休 

野侣相逢不待期，半缘幽事半缘诗。乌纱任岸穿筋竹， 
白袷从披趁肉芝。数卷蠹书棋处展，几升菰米钓前炊。 
病中不用君相忆，折取山樱寄一枝。知



   卷613_63 【鲁望以躬掇野蔬兼示雅什，用以酬谢】皮日休 

杖擿春烟暖向阳，烦君为我致盈筐。深挑乍见牛唇液， 
细掐徐闻鼠耳香。紫甲采从泉脉畔，翠牙搜自石根傍。 
雕胡饭熟bu餬软，不是高人不合尝。知



   卷613_64 【卧病感春寄鲁望】皮日休 

乌皮几上困腾腾，玉柄清羸愧不能。昨夜眠时稀似鹤， 
今朝餐数减于僧。药销美禄应夭折，医过芳辰定鬼憎。 
任是雨多游未得，也须收在探花朋。知



   卷613_65 【奉和鲁望徐方平后闻赦次韵】皮日休 

金鸡烟外上临轩，紫诰新垂作解恩。涿鹿未销初败血， 
新安顿雪已坑魂。空林叶尽蝗来郡，腐骨花生战后村。 
未遣蒲车问幽隐，共君应老抱桐孙。知



   卷613_66 【奉酬鲁望见答鱼笺之什】皮日休 

轻如隐起腻如饴，除却鲛工解制稀。欲写恐成河伯诏， 
试裁疑是水仙衣。毫端白獭脂犹湿，指下冰蚕子欲飞。 
若用莫将闲处去，好题春思赠江妃。知



   卷613_67 【病后春思】皮日休 

连钱锦暗麝氛氲，荆思多才咏鄂君。孔雀钿寒窥沼见， 
石榴红重堕阶闻。牢愁有度应如月，春梦无心只似云。 
应笑病来惭满愿，花笺好作断肠文。知



   卷613_68 【偶成小酌招鲁望不至，以诗为解，因次韵酬之】皮日休 

醉侣相邀爱早阳，小筵催办不胜忙。冲深柳驻吴娃幰， 
倚短花排羯鼓床。金凤欲为莺引去，钿蝉疑被蝶勾将。 
如何共是忘形者，不见渔阳掺一场。知



   卷613_69 【以纱巾寄鲁望因而有作】皮日休 

周家新样替三梁。裹发偏宜白面郎。掩敛乍疑裁黑雾， 
轻明浑似戴玄霜。今朝定见看花昃，明日应闻漉酒香。 
更有一般君未识，虎文巾在绛霄房。知



   卷613_70 【临顿宅将有归于之日鲁望以诗见贶，因抒怀酬之】皮日休 

共老林泉忍暂分，此生应不识回文。几枚竹笥送德曜， 
一乘柴车迎少君。举案品多缘涧药，承家事少为谿云。 
居然自是幽人事，辄莫教他孙寿闻。知



   卷613_71 【奉和鲁望谢惠巨鱼之半】皮日休 

钓公来信自松江，三尺春鱼拨剌霜。腹内旧钩苔染涩， 
腮中新饵藻和香。冷鳞中断榆钱破，寒骨平分玉箸光。 
何事贶君偏得所，只缘同是越航郎。知



   卷613_72 【馆娃宫怀古】皮日休 

艳骨已成兰麝土，宫墙依旧压层崖。弩台雨坏逢金镞， 
香径泥销露玉钗。砚沼只留溪鸟浴，屟廊空信野花埋。 
姑苏麋鹿真闲事，须为当时一怆怀。知



   卷613_73 【以紫石砚寄鲁望兼酬见赠】皮日休 

样如金蹙小能轻，微润将融紫玉英。石墨一研为凤尾， 
寒泉半勺是龙睛。骚人白芷伤心暗，狎客红筵夺眼明。 
两地有期皆好用，不须空把洗溪声。知



   卷613_74 【奉和鲁望同游北禅院】皮日休 

戚历杉阴入草堂，老僧相见似相忘。吟多几转莲花漏， 
坐久重焚柏子香。鱼惯斋时分净食，鸽能闲处傍禅床。 
云林满眼空羁滞，欲对弥天却自伤。知



   卷613_75 【孙发百篇将游天台请诗赠行，因以送之】皮日休 

孙子荆家思有馀，元戎曾荐入公车。百篇宫体喧金屋， 
一日官衔下玉除。紫府近通斋后梦，赤城新有寄来书。 
因逢二老如相问，正滞江南为eE鱼。知



   卷613_76 【奉和鲁望蔷薇次韵】皮日休 

谁绣连延满户陈，暂应遮得陆郎贫。红芳掩敛将迷蝶， 
翠蔓飘飖欲挂人。低拂地时如堕马，高临墙处似窥邻。 
只应是董双成戏，剪得神霞寸寸新。知



   卷613_77 【闻开元寺开笋园寄章上人】皮日休 

园锁开声骇鹿群，满林鲜箨水犀文。森森竞泫林梢雨， 
gf々争穿石上云。并出亦如鹅管合，各生还似犬牙分。 
折烟束露如相遗，何胤明朝不茹荤。知



   卷613_78 【开元寺佛钵诗】皮日休 

帝青石作绿冰姿，曾得金人手自持。拘律树边斋散后， 
提罗花下洗来时。乳麋味断中天觉，麦麨香消大劫知。 
从此共君新顶戴，斜风应不等闲吹。知



   卷613_79 【夏首病愈因招鲁望】皮日休 

晓入清和尚袷衣，夏阴初合掩双扉。一声拨谷桑柘晚， 
数点舂锄烟雨微。贫养山禽能个瘦，病关芳草就中肥。 
明朝早起非无事，买得莼丝待陆机。知



   卷613_80 【奉和鲁望新夏东郊闲泛】皮日休 

水物轻明淡似秋，多情才子倚兰舟。碧莎裳下携诗草， 
黄篾楼中挂酒篘。莲叶蘸波初转棹，鱼儿簇饵未谙钩。 
共君莫问当时事，一点沙禽胜五侯。知



   卷613_81 【奉和鲁望四月十五日道室书事】皮日休 

望朝斋戒是寻常，静启金根第几章。竹叶饮为甘露色， 
莲花鲊作肉芝香。松膏背日凝云磴，丹粉经年染石床。 
剩欲与君终此志，顽仙唯恐鬓成霜。知



   卷613_82 【奉和鲁望看压新醅】皮日休 

一箦松花细有声，旋将渠碗撇寒清。秦吴只恐篘来近， 
刘项真能酿得平。酒德有神多客颂，醉乡无货没人争。 
五湖烟水郎山月，合向樽前问底名。知



   卷613_83 【登初阳楼寄怀北平郎中】皮日休 

危楼新制号初阳，白粉青葌射沼光。避酒几浮轻舴艋， 
下棋曾觉睡鸳鸯。投钩列坐围华烛，格簺分朋占靓妆。 
莫怪重登频有恨，二年曾侍旧吴王。知



   卷613_84 【夏初访鲁望偶题小斋】皮日休 

半里芳阴到陆家，藜床相劝饭胡麻。林间度宿抛棋局， 
壁上经旬挂钓车。野客病时分竹米，邻翁斋日乞藤花。 
踟蹰未放闲人去，半岸纱帩待月华。知



   卷613_85 【所居首夏，水木尤清，适然有作】皮日休 

病来无事草堂空，昼水休闻十二筒。桂静似逢青眼客， 
松闲如见绿毛翁。潮期暗动庭泉碧，梅信微侵地障红。 
尽日枕书慵起得，被君犹自笑从公。知



   卷613_86 【重玄寺元达年逾八十好种名药凡所…余奇而访之因题二章】皮日休 

雨涤烟锄伛偻赍，绀牙红甲两三畦。药名却笑桐君少， 
年纪翻嫌竹祖低。白石静敲蒸朮火，清泉闲洗种花泥。 
怪来昨日休持钵，一尺雕胡似掌齐。知

香蔓蒙茏覆昔邪，桂烟杉露湿袈裟。石盆换水捞松叶， 
竹径穿床避笋芽。藜杖移时挑细药，铜瓶尽日灌幽花。 
支公谩道怜神骏，不及今朝种一麻。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十四 
 
   
　 
　

　
 　



   卷614_1 【怀华阳润卿博士三首】皮日休 

先生一向事虚皇，天市坛西与世忘。环堵养龟看气诀， 
刀圭饵犬试仙方。静探石脑衣裾润，闲炼松脂院落香。 
闻道征贤须有诏，不知何日到良常。知

冥心唯事白英君，不问人间爵与勋。林下醉眠仙鹿见， 
洞中闲话隐芝闻。石床卧苦浑无藓，藤箧开稀恐有云。 
料得虚皇新诏样，青琼板上绿为文。主

凤骨轻来称瘦容，华阳馆主未成翁。数行玉札存心久， 
一掬云浆漱齿空。白石煮多熏屋黑，丹砂埋久染泉红。 
他年欲事先生去，十赉须加陆逸冲。斋



   卷614_2 【鲁望以竹夹膝见寄，因次韵酬谢】皮日休 

圆于玉柱滑于龙，来自衡阳彩翠中。拂润恐飞清夏雨， 
叩虚疑贮碧湘风。大胜书客裁成柬，颇赛谿翁截作筒。 
从此角巾因尔戴，俗人相访若为通。斋



   卷614_3 【夏景无事因怀章来二上人二首】皮日休 

澹景微阴正送梅，幽人逃暑瘿楠杯。水花移得和鱼子， 
山蕨收时带竹胎。啸馆大都偏见月，醉乡终竟不闻雷。 
更无一事唯留客，却被高僧怕不来。斋

佳树盘珊枕草堂，此中随分亦闲忙。平铺风簟寻琴谱， 
静扫烟窗著药方。幽鸟见贫留好语，白莲知卧送清香。 
从今有计消闲日，更为支公置一床。古



   卷614_4 【寄琼州杨舍人】皮日休 

德星芒彩瘴天涯，酒树堪消谪宦嗟。行遇竹王因设奠， 
居逢木客又迁家。清斋净溲桄榔面，远信闲封豆蔻花。 
清切会须归有日，莫贪句漏足丹砂。古



   卷614_5 【鲁望以轮钩相示，缅怀高致，因作三篇】皮日休 

角柄孤轮细腻轻，翠篷十载伴君行。撚时解转蟾蜍魄， 
抛处能啼络纬声。七里滩波喧一舍，五云溪月静三更。 
牛衣鲋足和蓑睡，谁信人间有利名。古

一线飘然下碧塘，溪翁无语远相望。蓑衣旧去烟披重， 
箬笠新来雨打香。白鸟白莲为梦寐，清风清月是家乡。 
明朝有物充君信，dX酒三瓶寄夜航。知

尽日悠然舴艋轻，小轮声细雨溟溟。三寻丝带桐江烂， 
一寸钩含笠泽腥。用近詹何传钓法，收和范蠡养鱼经。 
孤篷半夜无馀事，应被严滩聒酒醒。主



   卷614_6 【吴中书事寄汉南裴尚书】皮日休 

万家无事锁兰桡，乡味腥多厌紫虈。水似棋文交度郭， 
柳如行障俨遮桥。青梅蒂重初迎雨，白鸟群高欲避潮。 
唯望旧知怜此意，得为伧鬼也逍遥。主



   卷614_7 【夏景冲澹偶然作二首】皮日休 

祗隈蒲褥岸乌纱，味道澄怀景便斜。红印寄泉惭郡守， 
青筐与笋愧僧家。茗炉尽日烧松子，书案经时剥瓦花。 
园吏暂栖君莫笑，不妨犹更著南华。主

一室无喧事事幽，还如贞白在高楼。天台画得千回看， 
湖目芳来百度游。无限世机吟处息，几多身计钓前休。 
他年谒帝言何事，请赠刘伶作醉侯。斋



   卷614_8 【送李明府之任海南】皮日休 

五羊城在蜃楼边，墨绶垂腰正少年。山静不应闻屈鸟， 
草深从使翳贪泉。蟹奴晴上临潮槛，燕婢秋随过海船。 
一事与君消远宦，乳蕉花发讼庭前。斋



   卷614_9 【寄题罗浮轩辕先生所居】皮日休 

乱峰四百三十二，欲问征君何处寻。红翠数声瑶室响， 
真檀一炷石楼深。山都遣负沽来酒，樵客容看化后金。 
从此谒师知不远，求官先有葛洪心。斋



   卷614_10 【宿报恩寺水阁】皮日休 

寺锁双峰寂不开，幽人中夜独裴回。池文带月铺金簟， 
莲朵含风动玉杯。往往竹梢摇翡翠，时时杉子掷莓苔。 
可怜此际谁曾见，唯有支公尽看来。斋



   卷614_11 【醉中偶作呈鲁望】皮日休 

谿云涧鸟本吾侪，刚为浮名事事乖。十里寻山为思役， 
五更看月是情差。分将吟咏华双鬓，力以壶觞固百骸。 
争得草堂归卧去，共君同作太常斋。斋



   卷614_12 【寄滑州李副使员外】皮日休 

兵绕临淮数十重，铁衣才子正从公。军前草奏旄头下， 
城上封书箭簳中。围合只应闻晓雁，血腥何处避春风。 
故人勋重金章贵，犹在江湖积剑功。斋



   卷614_13 【伤史拱山人】皮日休 

一缄幽信自襄阳，上报先生去岁亡。山客为医翻贳药， 
野僧因吊却焚香。峰头孤冢为云穴，松下灵筵是石床。 
宗炳死来君又去，终身不复到柴桑。斋



   卷614_14 【吴中言怀寄南海二同年】皮日休 

曲水分飞岁已赊，东南为客各天涯。退公只傍苏劳竹， 
移宴多随末利花。铜鼓夜敲溪上月，布帆晴照海边霞。 
三年谩被鲈鱼累，不得横经侍绛纱。斋



   卷614_15 【奉和鲁望白鸥诗】皮日休 

雪羽褵褷半惹泥，海云深处旧巢迷。池无飞浪争教舞， 
洲少轻沙若遣栖。烟外失群惭雁鹜，波中得志羡凫鹥。 
主人恩重真难遇，莫为心孤忆旧溪。斋



   卷614_16 【奉和鲁望怀杨台文杨鼎文二秀才】皮日休 

羊昙留我昔经春，各以篇章斗五云。宾草每容闲处见， 
击琴多任醉中闻。钓前青翰交加倚，醉后红鱼取次分。 
为说风标曾入梦，上仙初著翠霞裙。斋



   卷614_17 【友人以人参见惠因以诗谢之】皮日休 

神草延年出道家，是谁披露记三桠。开时的定涵云液， 
劚后还应带石花。名士寄来消酒渴，野人煎处撇泉华。 
从今汤剂如相续，不用金山焙上茶。斋



   卷614_18 【伤进士严子重诗】皮日休 

十哭都门榜上尘，盖棺终是五湖人。生前有敌唯丹桂， 
没后无家只白蘋。箬下斩新醒处月，江南依旧咏来春。 
知君精爽应无尽，必在酆都颂帝晨。斋



   卷614_19 【奉和鲁望早秋吴体次韵】皮日休 

书淫传癖穷欲死，譊譊何必频相仍。日干阴藓厚堪剥， 
藤把欹松牢似绳。捣药香侵白袷袖，穿云润破乌纱棱。 
安得瑶池饮残酒，半醉骑下垂天鹏。斋



   卷614_20 【奉和鲁望秋赋有期次韵】皮日休 

十载江湖尽是闲，客儿诗句满人间。郡侯闻誉亲邀得， 
乡老知名不放还。应带瓦花经汴水，更携云实出包山。 
太微宫里环冈树，无限瑶枝待尔攀。斋



   卷614_21 【奉和鲁望病中秋怀次韵】皮日休 

贫病于君亦太兼，才高应亦被天嫌。因分鹤料家资减， 
为置僧餐口数添。静里改诗空凭几，寒中注易不开帘。 
清词一一侵真宰，甘取穷愁不用占。斋



   卷614_22 【新秋即事三首】皮日休 

痴号多于顾恺之，更无馀事可从知。酒坊吏到常先见， 
鹤料符来每探支。凉后每谋清月社，晚来专赴白莲期。 
共君无事堪相贺，又到金齑玉鲙时。斋

堪笑高阳病酒徒，幅巾潇洒在东吴。秋期净扫云根瘦， 
山信回缄乳管粗。白月半窗抄朮序，清泉一器授芝图。 
乞求待得西风起，尽挽烟帆入太湖。古

露槿风杉满曲除，高秋无事似云庐。醉多已任家人厌， 
病久还甘吏道疏。青桂巾箱时寄药，白纶卧具半抛书。 
君卿唇舌非吾事，且向江南问鳆鱼。知



   卷614_23 【南阳润卿将归雷平因而有赠】皮日休 

借问山中许道士，此回归去复何如。竹屏风扇抄遗事， 
柘步舆竿系隐书。绛树实多分紫鹿，丹沙泉浅种红鱼。 
东卿旄节看看至，静启茅斋慎扫除。知



   卷614_24 【访寂上人不遇】皮日休 

何处寻云暂废禅，客来还寄草堂眠。桂寒自落翻经案， 
石冷空消洗钵泉。炉里尚飘残玉篆，龛中仍锁小金仙。 
须将二百签回去，得得支公恐隔年。知



   卷614_25 【顾道士亡弟子以束帛乞铭于余鲁望因赋戏赠日休奉和】皮日休 

师去东华却炼形，门人求我志金庭。大椿枯后新为记， 
仙鹤亡来始有铭。琼板欲刊知不朽，冰纨将受恐通灵。 
君才莫叹无兹分，合注神玄剑解经。知



   卷614_26 【秋夕文宴得遥字】皮日休 

啼螀衰叶共萧萧，文宴无喧夜转遥。高韵最宜题雪赞， 
逸才偏称和云谣。风吹翠蜡应难刻，月照清香太易消。 
无限玄言一杯酒，可能容得盖宽饶。知



   卷614_27 【南阳广文欲于荆襄卜居因而有赠】皮日休 

地脉从来是福乡，广文高致更无双。青精饭熟云侵灶， 
白dk裘成雪溅窗。度日竹书千万字，经冬朮煎两三缸。 
鲈鱼自是君家味，莫背松江忆汉江。知



   卷614_28 【寄毗陵魏处士朴】皮日休 

文籍先生不肯官，絮巾冲雪把鱼竿。一堆方册为侯印， 
三级幽岩是将坛。醉少最因吟月冷，瘦多偏为卧云寒。 
兔皮衾暖篷舟稳，欲共谁游七里滩。知



   卷614_29 【初冬偶作寄南阳润卿】皮日休 

寓居无事入清冬，虽设樽罍酒半空。白菊为霜翻带紫， 
苍苔因雨却成红。迎潮预遣收鱼笱，防雪先教盖鹤笼。 
唯待支硎最寒夜，共君披氅访林公。知



   卷614_30 【冬晓章上人院】皮日休 

山堂冬晓寂无闻，一句清言忆领军。琥珀珠黏行处雪， 
棕榈帚扫卧来云。松扉欲启如鸣鹤，石鼎初煎若聚蚊。 
不是恋师终去晚，陆机茸内足毛群。知



   卷614_31 【寄题镜岩周尊师所居】皮日休 

八十馀年住镜岩，鹿皮巾下雪髟髟。床寒不奈云萦枕， 
经润何妨雨滴函。饮涧猿回窥绝洞，缘梯人歇倚危杉。 
如何计吏穷于鸟，欲望仙都举一帆。知



   卷614_32 【寒夜文宴得泉字】皮日休 

分明竞襞七香笺，王朗风姿尽列仙。盈箧共开华顶药， 
满瓶同坼惠山泉。蟹因霜重金膏溢，橘为风多玉脑鲜。 
吟罢不知诗首数，隔林明月过中天。知



   卷614_33 【庚寅岁十一月新罗弘惠上人与本国同书请日休…以诗送之】皮日休 

三十麻衣弄渚禽，岂知名字彻鸡林。勒铭虽即多遗草， 
越海还能抵万金。鲸鬣晓掀峰正烧，鳌睛夜没岛还阴， 
二千馀字终天别，东望辰韩泪洒襟。知



   卷614_34 【送润卿博士还华阳】皮日休 

雪打篷舟离酒旗，华阳居士半酣归。逍遥只恐逢雪将， 
恬淡真应降月妃。仙市鹿胎如锦嫩，阴宫燕肉似酥肥。 
公车草合蒲轮坏，争不教他白日飞。知



   卷614_35 【寒日书斋即事三首】皮日休 

参佐三间似草堂，恬然无事可成忙。移时寂历烧松子， 
尽日殷勤拂乳床。将近道斋先衣褐，欲清诗思更焚香。 
空庭好待中宵月，独礼星辰学步罡。知

不知何事有生涯，皮褐亲裁学道家。深夜数瓯唯柏叶， 
清晨一器是云华。盆池有鹭窥蘋沫，石版无人扫桂花。 
江汉欲归应未得，夜来频梦赤城霞。主

方朔家贫未有车，肯从荣利舍樵渔。从公未怪多侵酒， 
见客唯求转借书。暂听松风生意足，偶看溪月世情疏。 
如钩得贵非吾事，合向烟波为五鱼。斋



   卷614_36 【腊后送内大德从勖游天台】皮日休 

讲散重云下九天，大君恩赐许随缘。霜中一钵无辞乞， 
湖上孤舟不废禅。梦入琼楼寒有月，行过石树冻无烟。 
他时瓜镜知何用，吴越风光满御筵。斋



   卷614_37 【寄题玉霄峰叶涵象尊师所居】皮日休 

青冥向上玉霄峰，元始先生戴紫蓉。晓案琼文光洞壑， 
夜坛香气惹杉松。闲迎仙客来为鹤，静噀灵符去是龙。 
子细扪心无偃骨，欲随师去肯相容。斋



   卷614_38 【奉和鲁望寄南阳广文次韵】皮日休 

春彩融融释冻塘，日精闲咽坐岩房。琼函静启从猿觑， 
金液初开与鹤尝。八会旧文多搭写，七真遗语剩思量。 
不知梦到为何处，红药满山烟月香。斋



   卷614_39 【题支山南峰僧】皮日休 

云侵坏衲重隈肩，不下南峰不记年。池里群鱼曾受戒， 
林间孤鹤欲参禅。鸡头竹上开危径，鸭脚花中擿废泉。 
无限吴都堪赏事，何如来此看师眠。斋



   卷614_40 【送董少卿游茅山】皮日休 

名卿风度足杓斜，一舸闲寻二许家。天影晓通金井水， 
山灵深护玉门沙。空坛礼后销香母，阴洞缘时触乳花。 
尽待于公作廷尉，不须从此便餐霞。斋



   卷614_41 【酬鲁望见迎绿罽次韵】皮日休 

轻裁鸭绿任金刀，不怕西风断野蒿。酬赠既无青玉案， 
纤华犹欠赤霜袍。烟披怪石难同逸，竹映仙禽未胜高。 
成后料君无别事，只应酣饮咏离骚。斋



   卷614_42 【寄怀南阳润卿】皮日休 

鹿门山下捕鱼郎，今向江南作渴羌。无事只陪看藕样， 
有钱唯欲买湖光。醉来浑忘移花处，病起空闻焙药香。 
何事对君犹有愧，一篷冲雪返华阳。斋



   卷614_43 【鲁望悯承吉之孤为诗序邀予属和欲用予道振其孤…良友】皮日休 

先生清骨葬烟霞，业破孤存孰为嗟。几箧诗编分贵位， 
一林石笋散豪家。儿过旧宅啼枫影，姬绕荒田泣稗花。 
唯我共君堪便戒，莫将文誉作生涯。斋



   卷614_44 【寄润卿博士】皮日休 

高眠可为要玄纁，鹊尾金炉一世焚。尘外乡人为许掾， 
山中地主是茅君。将收芝菌唯防雪，欲晒图书不奈云。 
若使华阳终卧去，汉家封禅用谁文。斋



   卷614_45 【奉和鲁望白菊】皮日休 

已过重阳半月天，琅华千点照寒烟。蕊香亦似浮金靥， 
花样还如镂玉钱。玩影冯妃堪比艳，炼形萧史好争妍。 
无由擿向牙箱里，飞上方诸赠列仙。斋



   卷614_46 【华亭鹤闻之旧矣及来吴中以钱半千得一只养之…请垂见和】皮日休 

池上低摧病不行，谁教仙魄反层城。阴苔尚有前朝迹， 
皎月新无昨夜声。菰米正残三日料，筠笼休碍九霄程。 
不知此恨何时尽，遇著云泉即怆情。斋



   卷614_47 【伤开元观顾道士】皮日休 

协晨宫上启金扉，诏使先生坐蜕归。鹤有一声应是哭， 
丹无馀粒恐潜飞。烟凄玉笥封云篆，月惨琪花葬羽衣。 
肠断雷平旧游处，五芝无影草微微。斋



   卷614_48 【醉中即席赠润卿博士】皮日休 

适越游吴一散仙，银瓶玉柄两翛然。茅山顶上携书簏， 
笠泽心中漾酒船。桐木布温吟倦后，桃花饭熟醉醒前。 
谢安四十馀方起，犹自高闲得数年。斋



   卷614_49 【偶留羊振文先辈及一二文友小饮日休以眼病…因成四韵】皮日休 

谢庄初起恰花晴，强侍红筵不避觥。久断杯盂华盖喜， 
忽闻歌吹谷神惊。褵褷正重新开柳，呫嗫难通乍啭莺。 
犹有僧虔多蜜炬，不辞相伴到天明。斋



   卷614_50 【奉送浙东德师侍御罢府西归】皮日休 

建安才子太微仙，暂上金台许二年。形影欲归温室树， 
梦魂犹傍越溪莲。空将海月为京信，尚使樵风送酒船。 
从此受恩知有处，免为伧鬼恨吴天。斋



   卷614_51 【送羊振文先辈往桂阳归觐】皮日休 

桂阳新命下彤墀，彩服行当欲雪时。登第已闻传祢赋， 
问安犹听讲韩诗。竹人临水迎符节，风母穿云避信旗。 
无限湘中悼骚恨，凭君此去谢江蓠。斋



   卷614_52 【褚家林亭】皮日休 

广亭遥对旧娃宫，竹岛萝溪委曲通。茂苑楼台低槛外， 
太湖鱼鸟彻池中。萧疏桂影移茶具，狼藉蘋花上钓筒。 
争得共君来此住，便披鹤氅对清风。斋



   卷614_53 【送圆载上人归日本国】皮日休 

讲殿谈馀著赐衣，椰帆却返旧禅扉。贝多纸上经文动， 
如意瓶中佛爪飞。飓母影边持戒宿，波神宫里受斋归。 
家山到日将何入，白象新秋十二围。斋



   卷614_54 【重送】皮日休 

云涛万里最东头，射马台深玉署秋。无限属城为裸国， 
几多分界是亶州。取经海底开龙藏，诵咒空中散蜃楼。 
不奈此时贫且病，乘桴直欲伴师游。斋



   卷614_55 【润卿遗青z3饭兼之一绝，聊用答谢】皮日休 

传得三元z3饭名，大宛闻说有仙卿。分泉过屋舂青稻，
拂雾彯衣折紫茎，蒸处不教双鹤见，服来唯怕五云生。 
草堂空坐无饥色，时把金津漱一声。斋



   卷614_9 【鸳鸯二首】皮日休 

双丝绢上为新样，连理枝头是故园。翠浪万回同过影， 
玉沙千处共栖痕。若非足恨佳人魄，即是多情年少魂。 
应念孤飞争别宿，芦花萧瑟雨黄昏。斋

钿鎞雕镂费深功，舞妓衣边绣莫穷。无日不来湘渚上， 
有时还在镜湖中。烟浓共拂芭蕉雨，浪细双游菡萏风。 
应笑豪家鹦鹉伴，年年徒被锁金笼。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十六 
 
   
　 
　

　
 　



   卷616_1 【苦雨杂言寄鲁望】皮日休 

吴中十日涔涔雨，歊蒸庳下豪家苦。可怜临顿陆先生， 
独自翛然守环堵。儿饥仆病漏空厨，无人肯典破衣裾。 
eQ蠃时时上几案，蛙黾往往跳琴书。桃花米斗半百钱， 
枯荒湿坏炊不然。两床苮席一素几，仰卧高声吟太玄。 
知君志气如铁石，瓯冶虽神销不得。乃知苦雨不复侵， 
枉费毕星无限力。鹿门人作州从事，周章似鼠唯知醉。 
府金廪粟虚请来，忆著先生便知愧。愧多馈少真徒然， 
相见唯知携酒钱。豪华满眼语不信，不如直上天公笺。 
天公笺，方修次，且榜鸣篷来一醉。主



   卷616_2 【奉和鲁望齐梁怨别次韵】皮日休 

芙蓉泣恨红铅落，一朵别时烟似幕。
鸳鸯刚解恼离心，夜夜飞来棹边泊。



   卷616_3 【奉和鲁望晓起回文】皮日休 

孤烟晓起初原曲，碎树微分半浪中。湖后钓筒移夜雨， 
竹傍眠几侧晨风。图梅带润轻沾墨，画藓经蒸半失红。 
无事有杯持永日，共君惟好隐墙东。古



   卷616_4 【奉酬鲁望夏日四声四首·平声】皮日休 

塘平芙蓉低，庭闲梧桐高。清烟埋阳乌，蓝空含秋毫。 
冠倾慵移簪，杯干将餔糟。翛然非随时，夫君真吾曹。知



   卷616_5 【奉酬鲁望夏日四声四首·平上声】皮日休 

沟渠通疏荷，浦屿隐浅筱。舟闲攒轻蘋，桨动起静鸟。 
阴稀馀桑闲，缕尽晚茧小。吾徒当斯时，此道可以了。主



   卷616_6 【奉酬鲁望夏日四声四首·平去声】皮日休 

怡神时高吟，快意乍四顾。村深啼愁鹃，浪霁醒睡鹭。 
书疲行终朝，罩困卧至暮。吁嗟当今交，暂贵便异路。斋



   卷616_7 【奉酬鲁望夏日四声四首·平入声】皮日休 

先生何违时，一室习寂历。松声将飘堂，岳色欲压席。 
弹琴奔玄云，劚药折白石。如教题君诗，若得札玉册。古



   卷616_8 【苦雨中又作四声诗寄鲁望·平声】皮日休 

涔涔将经旬，昏昏空迷天。鸬鹚成群嬉，芙蓉相偎眠。 
鱼通蓑衣城，帆过菱花田。秋收吾无望，悲之真徒然。知



   卷616_9 【苦雨中又作四声诗寄鲁望·平上声】皮日休 

河平州桥危，垒晚水鸟上。冲崖搜松根，点沼写芡响。 
舟轻通萦纡，栈堕阻指掌。携桡将寻君，渚满坐可往。主



   卷616_10 【苦雨中又作四声诗寄鲁望·平去声】皮日休 

狂霖昏悲吟，瘦桂对病卧。檐虚能彯斜，舍蠹易漏破。 
宵愁将琴攻，昼闷用睡过。堆书仍倾觞，富贵未换个。斋



   卷616_11 【苦雨中又作四声诗寄鲁望·平入声】皮日休 

羁栖愁霖中，缺宅屋木恶。荷倾还惊鱼，竹滴复触鹤。 
闲僧千声琴，宿客一笈药。悠然思夫君，忽忆蜡屐著。古



   卷616_12 【奉和鲁望叠韵双声二首·叠韵山中吟】皮日休 

穿烟泉潺湲，触竹犊觳觫。荒篁香墙匡，熟鹿伏屋曲。主



   卷616_13 【奉和鲁望叠韵双声二首·双声溪上思】皮日休 

疏杉低通滩，冷鹭立乱浪。草彩欲夷犹，云容空淡荡。古



   卷616_14 【奉和鲁望叠韵吴宫词二首】皮日休 

侵深寻嶔岑，势厉卫睥睨。荒王将乡亡，细丽蔽袂逝。主

枍栺替制曳，康庄伤荒凉。主虏部伍苦，嫱亡房廊香。知



   卷616_15 【奉和鲁望闲居杂题五首·晚秋吟（以题十五字离合）】皮日休 

东皋烟雨归耕日，免去玄冠手刈禾。
火满酒炉诗在口，今人无计奈侬何。



   卷616_16 【奉和鲁望闲居杂题五首·好诗景】皮日休 

青盘香露倾荷女，子墨风流更不言。
寺寺云萝堪度日，京尘到死扑侯门。



   卷616_17 【奉和鲁望闲居杂题五首·醒闻桧】皮日休 

解洗馀酲晨半酉，星星仙吹起云门。
耳根无厌听佳木，会尽山中寂静源。



   卷616_18 【奉和鲁望闲居杂题五首·寺钟暝】皮日休 

百缘斗薮无尘土，寸地章煌欲布金。
重击蒲牢唅山日，冥冥烟树睹栖禽。



   卷616_19 【奉和鲁望闲居杂题五首·砌思步】皮日休 

襹襹古薜绷危石，切切阴螀应晚田。
心事万端何处止，少夷峰下旧云泉。



   卷616_20 【奉和鲁望药名离合夏月即事三首】皮日休 

季春人病抛芳杜，仲夏溪波绕坏垣。
衣典浊醪身倚桂，心中无事到云昏。

数曲急溪冲细竹，叶舟来往尽能通。
草香石冷无辞远，志在天台一遇中。

桂叶似茸含露紫，葛花如绶蘸溪黄。
连云更入幽深地，骨录闲携相猎郎。



   卷616_21 【怀锡山药名离合二首】皮日休 

暗窦养泉容决决，明园护桂放亭亭。
历山居处当天半，夏里松风尽足听。

晓景半和山气白，薇香清净杂纤云。
实头自是眠平石，脑侧空林看虎群。



   卷616_22 【怀鹿门县名离合二首】皮日休 

山瘦更培秋后桂，溪澄闲数晚来鱼。
台前过雁盈千百，泉石无情不寄书。

十里松萝阴乱石，门前幽事雨来新。
野霜浓处怜残菊，潭上花开不见人。



   卷616_23 【奉和鲁望寒日古人名一绝】皮日休 

北顾欢游悲沈宋，南徐陵寝叹齐梁。
水边韶景无穷柳，寒被江淹一半黄。



   卷616_24 【胥口即事六言二首】皮日休 

波光杳杳不极，霁景澹澹初斜。黑蛱蝶粘莲蕊， 
红蜻蜓袅菱花。鸳鸯一处两处，舴艋三家五家。 
会把酒船偎荻，共君作个生涯。斋

拂钓清风细丽，飘蓑暑雨霏微。湖云欲散未散， 
屿鸟将飞不飞。换酒帩头把看，载莲艇子撑归。 
斯人到死还乐，谁道刚须用机？古



   卷616_25 【夜会问答十】皮日休 

寒夜清，帘外迢迢星斗明。况有萧闲洞中客， 
吟为紫凤呼凰声。知

瘿木杯，杉赘楠瘤刳得来。莫怪家人畔边笑， 
渠心只爱黄金罍。斋

落霞琴，寥寥山水扬清音。玉皇仙驭碧云远， 
空使松风终日吟。知

莲花烛，亭亭嫩蕊生红玉。不知含泪怨何人， 
欲问无由得心曲。斋

金火障，红兽飞来射罗幌。夜来斜展掩深炉， 
半睡芙蓉香荡漾。知

忆山月，前溪后溪清复绝。看看又及桂花时， 
空寄子规啼处血。斋

锦鲸荐，碧香红腻承君宴。几度闲眠却觉来， 
彩鳞飞出云涛面。知

怀溪云，漠漠闲笼鸥鹭群。有时日暮碧将合， 
还被鱼舟来触分。斋

霜中笛，落梅一曲瑶华滴。不知青女是何人， 
三奏未终头已白。知

月下桥，风外拂残衰柳条。倚栏杆处独自立， 
青翰何人吹玉箫？斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十七 
 
   
　 
　

　
 　



   卷617_1 【读襄阳耆旧传，因作诗五百言寄皮袭美】陆龟蒙 

汉皋古来雄，山水天下秀。高当轸翼分，化作英髦囿。 
暴秦之前人，灰灭不可究。自从宋生贤，特立冠耆旧。 
离骚既日月，九辩即列宿。卓哉悲秋辞，合在风雅右。 
庞公乐幽隐，辟聘无所就。只爱鹿门泉，泠泠倚岩漱。 
孔明卧龙者，潜伏躬耕耨。忽遭玄德云，遂起鳞角斗。 
三胡节皆峻，二习名亦茂。其馀文武家，相望如斥堠。 
缅思齐梁降，寂寞寡清胄。凝融为漪澜，复结作莹琇。 
不知粹和气，有得方大受。将生皮夫子，上帝可其奏。 
并包数公才，用以殿厥后。尝闻儿童岁，嬉戏陈俎豆。 
积渐开词源，一派分万溜。先崇丘旦室，大惧隳结构。 
次补荀孟垣，所贵亡罅漏。仰瞻三皇道，虮虱在宇宙。 
却视五霸图，股掌弄孩幼。或能醢髋髀，或与翼雏鷇。 
或喜掉直舌，或乐斩邪脰。或耨鉏翳荟，或整理错谬。 
或如百千骑，合沓原野狩。又如晓江平，风死波不皱。 
幽埋力须掘，遗落赀必购。乃于文学中，十倍猗顿富。 
囊乏向咸镐，马重迟步骤。专场射策时，缚虎当羿彀。 
归来把通籍，且作高堂寿。未足逞戈矛，谁云被文绣。 
从知偶东下，帆影拂吴岫。物象悉摧藏，精灵畏雕镂。 
伊余抱沈疾，憔悴守圭窦。方推洪范畴，更念大玄首。 
陈诗采风俗，学古穷篆籀。朝朝贳薪米，往往逢责诟。 
既被邻里轻，亦为妻子陋。持冠适瓯越，敢怨不得售。 
窘若晒沙鱼，悲如哭霜狖。唯君枉车辙，以逐海上臭。 
披襟两相对，半夜忽白昼。执热濯清风，忘忧饮醇酎。 
驱为文翰侣，驽皂参骥厩。有时谐宫商，自喜真邂逅。 
道孤情易苦，语直诗还瘦。藻匠如见酬，终身致怀袖。古



   卷617_2 【袭美先辈以龟蒙所献五百言既蒙见和复示荣唱…用伸酬谢】陆龟蒙 

洪范分九畴，转成天下规。河图孕八卦，焕作玄中奇。 
先开否臧源，次筑经纬基。粤若鲁圣出，正当周德衰。 
越疆必载质，历国将扶危。诸侯恣崛强，王室方陵迟。 
歌凤时不偶，获麟心益悲。始嗟吾道穷，竟使空言垂。 
首赞五十易，又删三百诗。遂令篇籍光，可并日月姿。 
向非笔削功，未必无瑕疵。迨至夫子没，微言散如枝。 
所宗既不同，所得亦异宜。名法在深刻，虚玄至希夷。 
自从战伐来，一派纵横驰。寒谷生艳木，沸潭结流澌。 
惊奔失壮士，好恶随纤儿。嬴氏并六合，势尊丞相斯。 
加于挟书律，尽取坑焚之。南勒会稽颂，北恢胡亥阺。 
犹怀遍巡狩，不暇亲维持。及汉文景后，鸿生方dr摫。 
簸扬尧舜风，反作三代吹。飘飖四百载，左右为藩篱。 
邺下曹父子，猎贤甚熊罴。发论若霞驳，裁诗如锦摛。 
徐王应刘辈，头角咸相衰。或有妙绝赏，或为独步推。 
或许润色美，或嫌诋诃痴。倏以中利病，且非混醇醨。 
雅当乎魏文，丽矣哉陈思。不肯少选妄，恐贻后世嗤。 
吾祖仗才力，革车蒙虎皮。手持一白旄，直向文场麾。 
轻若脱钳釱，豁如抽扊扅。精钢不足利，騕褭何劳追。 
大可罩山岳，微堪析毫厘。十体免负赘，百家咸起痿。 
争入鬼神奥，不容天地私。一篇迈华藻，万古无孑遗。 
刻鹄尚未已，雕龙奋而为。刘生吐英辩，上下穷高卑。 
下臻宋与齐，上指轩从羲。岂但标八索，殆将包两仪。 
人谣洞野老，骚怨明湘累。立本以致诘，驱宏来抵隵。 
清如朔雪严，缓若春烟羸。或欲开户牖，或将饰缨緌。 
虽非倚天剑，亦是囊中锥。皆由内史意，致得东莞词。 
梁元尽索虏，后主终亡隋。哀音但浮脆，岂望分雄雌。 
吾唐揖让初，陛列森咎夔。作颂媲吉甫，直言过祖伊。 
明皇践中日，墨客肩参差。岳净秀擢削，海寒光陆离。 
皆能取穴凤，尽拟乘云螭。迩来二十祀，俊造相追随。 
余生落其下，亦值文明时。少小不好弄，逡巡奉弓箕。 
虽然苦贫贱，未省亲嚅ev。秋倚抱风桂，晓烹承露葵。 
穷年只败袍，积日无晨炊。远访卖药客，闲寻捕鱼师。 
归来蠹编上，得以含情窥。抗韵吟比雅，覃思念棿摛。 
因知昭明前，剖石呈清琪。又嗟昭明后，败叶埋芳蕤。 
纵有月旦评，未能天下知。徒为强貔豹，不免参狐狸。 
谁蹇行地足，谁抽刺天鬐。谁作河畔草，谁为洞中芝。 
谁若灵囿鹿，谁犹清庙牺。谁轻如鸿毛，谁密如凝脂。 
谁比蜀严静，谁方巴賨赀。谁能钓抃鳌，谁能灼神龟。 
谁背如水火，谁同若埙篪。谁可作梁栋，谁敢驱谷蠡。 
用此常不快，无人动交铍。空消病里骨，枉白愁中髭。 
鹿门先生才，大小无不怡。就彼六籍内，说诗直解颐。 
顾我迷未远，开怀溃其疑。初开凿本源，渐乃疏旁支。 
邃古派泛滥，皇朝光赫曦。揣摩是非际，一一如襟期。 
李杜气不易，孟陈节难移。信知君子言，可并神明蓍。 
枯腐尚求律，膏肓犹谒医。况将太牢味，见啖逋悬饥。 
今来置家地，正枕吴江湄。饵薄钩不曲，跫然守空坻。 
嘿坐无影响，唯君款茅茨。抽书乱签帙，酌茗烦瓯dy。 
或伴补缺砌，或偕诣荒祠。孤筇倚烟蔓，细木横风漪。 
触雨妨扉屦，临流泥江蓠。既狎野人调，甘为豪士訾。 
不敢负建鼓，唯忧掉降旗。希君念馀勇，挽袖登文陴。知



   卷617_3 【奉酬袭美先辈吴中苦雨一百韵】陆龟蒙 

微生参最灵，天与意绪拙。人皆机巧求，百径无一达。 
家为唐臣来，奕世唯稷卨。只垂青白风，凛凛自贻厥。 
犹残赐书在，编简苦断绝。其间忠孝字，万古光不灭。 
孱孙诚瞢昧，有志常搰搰。敢云嗣良弓，但欲终守节。 
喧哗不入耳，谗佞不挂舌。仰咏尧舜言，俯遵周孔辙。 
所贪既仁义，岂暇理生活。纵有旧田园，抛来亦芜没。 
因之成否塞，十载真契阔。冻骭一襜褕，饥肠少糠籺。 
甘心付天壤，委分任回斡。笠泽卧孤云，桐江钓明月。 
盈筐盛芡芰，满釜煮鲈鳜。酒帜风外頫，茶枪露中撷。 
歌谣非大雅，捃摭为小说。上可补熏茎，傍堪跐芽蘖。 
方当卖罾罩，尽以易纸札。踪迹尚吴门，梦魂先魏阙。 
寻闻天子诏，赫怒诛叛卒。宵旰悯烝黎，谟明问征伐。 
王师虽继下，贼垒未即拔。此时淮海波，半是生人血。 
霜戈驱少壮，败屋弃羸耋。践蹋比尘埃，焚烧同稿秸。 
吾皇自神圣，执事皆间杰。射策亦何为，春卿遂聊辍。 
伊余将贡技，未有耻可刷。却问渔樵津，重耕烟雨墢。 
诸侯急兵食，冗剩方翦截。不可抱词章，巡门事干谒。 
归来阖蓬楗，壁立空竖褐。暖手抱孤烟，披书向残雪。 
幽忧和愤懑，忽愁自惊蹶。文兮乏寸毫，武也无尺铁。 
平生所韬蓄，到死不开豁。念此令人悲，翕然生内热。 
加之被皲瘃，况复久藜粝。既为霜露侵，一卧增百疾。 
筋骸将束缚，腠理如箠挞。初谓抵狂貙，又如当毒蝎。 
江南多事鬼，巫觋连瓯粤。可口是妖讹，恣情专赏罚。 
良医只备位，药肆或虚设。而我正萎痿，安能致诃咄。 
椒兰任芳苾，精粣从罗列。醆斝既屡倾，钱刀亦随爇。 
兼之渎财贿，不止行盗窃。天地如有知，微妖岂逃杀。 
其时心力愤，益使气息辍。永夜更呻吟，空床但皮骨。 
君来赞贤牧，野鹤聊簪笏。谓我同光尘，心中有溟渤。 
轮蹄相压至，问遗无虚月。首到春鸿濛，犹残病根茇。 
看花虽眼晕，见酒忘肺渴。隐几还自怡，蓬卢亦争喝。 
抽毫更唱和，剑戟相磨戛。何大不包罗，何微不挑刮。 
今来值霖雨，昼夜无暂歇。杂若碎渊沦，高如破轇轕。 
何劳鼍吼岸，讵要鹳鸣垤。只意江海翻，更愁山岳裂。 
初惊蚩尤阵，虎豹争搏啮。又疑伍胥涛，蛟蜃相蹙拶。 
千家濛瀑练，忽似好披拂。万瓦垂玉绳，如堪取萦结。 
况余居低下，本是蛙蚓窟。迩来增号呼，得以恣唐突。 
先夸屋舍好，又恃头角凸。厚地虽直方，身能遍穿穴。 
常参庄辩里，亦造扬玄末。偃仰纵无机，形容且相忽。 
低头增叹诧，到口复嗢咽。沮洳渍琴书，莓苔染巾袜。 
解衣换仓粟，秕稗犹未脱。饥鸟屡窥临，泥僮苦舂bN。 
或闻秋稼穑，大半沈澎汃。耕父蠹齐民，农夫思旱魃。 
吾观天之意，未必洪水割。且要虐飞龙，又图滋跛鳖。 
三吴明太守，左右皆儒哲。有力即扶危，怀仁过救暍。 
鹿门皮夫子，气调真俊逸。截海上云鹰，横空下霜鶻。 
文坛如命将，可以持玉钺。不独扆羲轩，便当城老佛。 
顾余为山者，所得才篑撮。譬如饰箭材，尚欠镞与筈。 
闲将歈儿唱，强倚帝子瑟。幸得远潇湘，不然嗤贾屈。 
开缄窥宝肆，玑贝光比栉。朗咏冲乐悬，陶匏响铿擖。 
古来愁霖赋，不是不清越。非君顿挫才，沴气难摧折。 
驰情扣虚寂，力尽无所掇。不足谢徽音，只令凋鬓发。主



   卷617_4 【奉酬袭美先辈初夏见寄次韵】陆龟蒙 

积雨晦皋圃，门前烟水平。蘋蘅增遥吹，枕席分馀清。 
村旆诧酒美，赊来满鋞程。未必减宣子，何羡谢公荣。 
借宅去人远，败墙连古城。愁鸱占枯枿，野鼠趋前楹。 
昨日云破损，晚林先觉晴。幽篁倚微照，碧粉含疏茎。 
蠹简有遗字，gs琴无泛声。蚕寒茧尚薄，燕喜雏新成。 
览物正摇思，得君初夏行。诚明复散诞，化匠安能争。 
海浪刷三岛，天风吹六英。洪崖领玉节，坐使虚音生。 
吾祖傲洛客，因言几为伧。末裔实渔者，敢怀干墨卿。 
唯思钓璜老，遂得持竿情。何须乞鹅炙，岂在斟羊羹。 
畦蔬与瓮醁，便可相携迎。蟠木几甚曲，笋皮冠且轻。 
闲心放羁靮，醉脚从欹倾。一径有馀远，一窗有馀明。 
秦皇苦不达，天下何足并。知



   卷617_5 【奉和袭美二游诗·徐诗】陆龟蒙 

尝闻四书曰，经史子集焉。苟非天禄中，此事无由全。 
自从秦火来，历代逢迍邅。汉祖入关日，萧何为政年。 
尽力取图籍，遂持天下权。中兴熹平时，教化还相宣。 
立石刻五经，置于太学前。贼卓乱王室，君臣如转圜。 
洛阳且煨烬，载籍宜为烟。逮晋武革命，生民才息肩。 
惠怀亟寡昧，戎羯俄腥膻。已觉天地闭，竞为东南迁。 
日既不暇给，坟索何由专。尔后国脆弱，人多尚虚玄。 
任学者得谤，清言者为贤。直至沈范辈，始家藏简编。 
御府有不足，仍令就之传。梁元渚宫日，尽取如蚳蝝。 
兵威忽破碎，焚爇无遗篇。近者隋后主，搜罗势骈阗。 
宝函映玉轴，彩翠明霞鲜。伊唐受命初，载史声连延。 
砥柱不我助，惊波涌沦涟。遂令因去书，半在馀浮泉。 
贞观购亡逸，蓬瀛渐周旋。炅然东壁光，与月争流天。 
伟矣开元中，王道真平平。八万五千卷，一一皆涂铅。 
人间盛传写，海内奔穷研。目云西斋书，有过东皋田。 
吾闻徐氏子，奕世皆才贤。因知遗孙谋，不在黄金钱。 
插架几万轴，森森若戈鋋。风吹签牌声，满室铿锵然。 
佳哉鹿门子，好问如除t9。倏来参卿处，遂得参卿怜。 
开怀展橱簏，唯在性所便。素业已千仞，今为峻云巅。 
雄才旧百派，相近浮日川。君抱王佐图，纵步凌陶甄。 
他时若报德，谁在参卿先。斋



   卷617_6 【奉和袭美二游诗·任诗】陆龟蒙 

吴之辟疆园，在昔胜概敌。前闻富修竹，后说纷怪石。 
风烟惨无主，载祀将六百。草色与行人，谁能问遗迹。 
不知清景在，尽付任君宅。却是五湖光，偷来傍檐隙。 
出门向城路，车马声躏跞。入门望亭隈，水木气岑寂。 
犨墙绕曲岸，势似行无极。十步一危梁，乍疑当绝壁。 
池容澹而古，树意苍然僻。鱼惊尾半红，鸟下衣全碧。 
斜来岛屿隐，恍若潇湘隔。雨静持残丝，烟消有馀脉。 
朅来任公子，摆落名利役。虽将禄代耕，颇爱巾随策。 
秋笼支遁鹤，夜榻戴颙客。说史足为师，谭禅差作伯。 
君多鹿门思，到此情便适。偶荫桂堪帷，纵吟苔可席。 
顾余真任诞，雅遂中心获。但知醉还醒，岂知玄尚白。 
甘闲在鸡口，不贵封龙额。即此自怡神，何劳谢公屐。主



   卷617_7 【次追和清远道士诗韵】陆龟蒙 

一代先后贤，声容剧河汉。况兹迈古士，复历苍崖窜。 
辰经几十万，邈与灵寿玩。海岳尚推移，都鄙固芜漫。 
羸僧下高阁，独鸟没远岸。啸初风雨来，吟馀钟呗乱。 
如何炼精魄，万祀忽欲半。宁为断臂忧，肯作秋柏散。 
吾闻酆宫内，日月自昏旦。左右修文郎，纵横洒篇翰。 
斯人久冥漠，得不垂慨叹。庶或有神交，相从重兴赞。斋



   卷617_8 【补沈恭子诗】陆龟蒙 

灵质贯轩昊，遐年越商周。自然失远裔，安得怨寡俦。 
我亦小国胤，易名惭见优。虽非放旷怀，雅奉逍遥游。 
携手桂枝下，属词山之幽。风雨一以过，林麓飒然秋。 
落日倚石壁，天寒登古丘。荒泉已无夕，败叶翳不流。 
乱翠缺月隐，衰红清露愁。览物性未逸，反为情所囚。 
异才偶绝境，佳藻穷冥搜。虚倾寂寞音，敢作杂佩酬。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十八 
 
   
　 
　

　
 　



   卷618_1 【读《阴符经》寄鹿门子】陆龟蒙 

清晨整冠坐，朗咏三百言。备识天地意，献词犯乾坤。 
何事不隐德，降灵生轩辕。口衔造化斧，凿破机关门。 
五贼忽迸逸，万物争崩奔。虚施神仙要，莫救华池源。 
但学战胜术，相高甲兵屯。龙蛇竞起陆，斗血浮中原。 
成汤与周武，反覆更为尊。下及秦汉得，黩弄兵亦烦。 
奸强自林据，仁弱无枝蹲。狂喉恣吞噬，逆翼争飞翻。 
家家伺天发，不肯匡淫昏。生民坠涂炭，比屋为冤魂。 
只为读此书，大朴难久存。微臣与轩辕，亦是万世孙。 
未能穷意义，岂敢求瑕痕。曾亦爱两句，可与贤达论。 
生者死之根，死者生之根。方寸了十字，万化皆胚腪。 
身外更何事，眼前徒自喧。黄河但东注，不见归昆仑。 
昼短苦夜永，劝君倾一尊。主



   卷618_2 【奉和袭美初夏游楞伽精舍次韵】陆龟蒙 

吴都涵汀洲，碧液浸郡郭。微雨荡春醉，上下一清廓。 
奇踪欲探讨，灵物先瘵瘼。飘然兰叶舟，旋倚烟霞泊。 
吟谭乱篙舻，梦寐杂巘崿。纤情不可逃，洪笔难暂阁。 
岂知楞伽会，乃在山水箔。金仙著书日，世界名极乐。 
薝卜冠诸香，琉璃代华垩。禽言经不辍，象口川宁涸。 
万善峻为城，巉巉扞群恶。清晨欲登造，安得无自愕。 
险穴骇坤牢，高萝挂天笮。池容淡相向，蛟怪如可摸。 
苔蔽石髓根，蒲差水心锷。岚侵答摩髻，日照狻猊络。 
仰首乍眩施，回眸更辉z8。檐端凝飞羽，磴外浮碧落。
到回解风襟，临幽濯云屩。尘机性非便，静境心所著。 
自取海鸥知，何烦尸祝酢。峰围震泽岸，翠浪舞绡幕。 
潋滟岂尧遭，嶘嵃非禹凿。潜听钟梵处，别有松桂壑。 
霭重灯不光，泉寒网犹薄。僮能蹑孤刹，鸟惯亲摐铎。 
服道身可遗，乞闲心已诺。人间亦何事，万态相毒蠚。 
战垒竞高深，儒衣谩褒博。宣尼名位达，未必春秋作。 
管氏包霸图，须人解其缚。伊余采樵者，蓬藋方索寞。 
近得风雅情，聊将圣贤度。多君富遒采，识度两清恪。 
讵宠生灭词，肯教夷夏错。未为尧舜用，且向烟霞托。 
我亦摆尘埃，他年附鸿鹤。主



   卷618_21 【奉和袭美公斋四咏次韵·小松】陆龟蒙 

擢秀逋客岩，遗根飞鸟径。因求饰清閟，遂得辞危夐。 
贞同柏有心，立若珠无胫。枝形短未怪，鬣数差难定。 
况密三天风，方遵四时柄。那兴培塿叹，免答邻里病。 
微霜静可分，片月疏堪映。奇当虎头笔，韵叶通明性。 
会拂阳乌胸，抡才膺帝命。古



   卷618_22 【奉和袭美公斋四咏次韵·小桂】陆龟蒙 

讽赋轻八植，擅名方一枝。才高不满意，更自寒山移。 
宛宛别云态，苍苍出尘姿。烟归助华杪，雪点迎芳蕤。 
青条坐可结，白日如奔螭。谅无pk翦忧，即是萧森时。 
洛浦虽有荫，骚人聊自怡。终为济川楫，岂在论高卑。斋



   卷618_23 【奉和袭美公斋四咏次韵·新竹】陆龟蒙 

别坞破苔藓，严城树轩楹。恭闻禀璇玑，化质离青冥。 
色可定鸡颈，实堪招凤翎。立窥五岭秀，坐对三都屏。 
晴月窈窕入，曙烟霏微生。昔者尚借宅，况来处宾庭。 
金罍纵倾倒，碧露还鲜醒。若非抱苦节，何以偶惟馨。 
徐观稚龙出，更赋锦苞零。知



   卷618_24 【奉和袭美公斋四咏次韵·鹤屏】陆龟蒙 

时人重花屏，独即胎化状。丛毛练分彩，疏节筇相望。 
曾无氃氋态，颇得连轩样。势拟抢高寻，身犹在函丈。 
如忧鸡鹜斗，似忆烟霞向。尘世任纵横，霜襟自闲放。 
空资明远思，不待浮丘相。何由振玉衣，一举栖瀛阆。古



   卷618_25 【奉和袭美酬前进士崔潞盛制见寄因赠至一百四十言】陆龟蒙 

孔圣铸颜事，垂之千载馀。其间王道乖，化作荆榛墟。 
天必授贤哲，为时攻翦除。轲雄骨已朽，百代徒趑趄。 
近者韩文公，首为闲辟锄。夫子又继起，阴霾终廓如。 
搜得万古遗，裁成十编书。南山盛云雨，东序堆琼琚。 
偶此真籍客，悠扬两情摅。清词忽窈窕，雅韵何虚徐。 
唱既野芳坼，酬还天籁疏。轻波掠翡翠，晓露披芙渠。 
俪曲信寡和，末流难嗣初。空持一竿饵，有意渔鲸鱼。古



   卷618_26 【奉和袭美太湖诗二十首·初入太湖】陆龟蒙 

东南具区雄，天水合为一。高帆大弓满，羿射争箭疾。 
时当暑雨后，气象仍郁密。乍如开雕笯，耸翅忽飞出。 
行将十洲近，坐觉八极溢。耳目骇鸿濛，精神寒佶栗。 
坑来斗呀豁，涌处惊嵯崒。嶮异拔龙湫，喧如破蛟室。 
斯须风妥帖，若受命平秩。微茫诚端倪，远峤疑格笔。 
巉巉见铜阙，左右皆辅弼。盘空俨相趋，去势犹横逸。 
尝闻咸池气，下注作清质。至今涵赤霄，尚且浴白日。 
又云构浮玉，宛与昆阆匹。肃为灵官家，此事难致诘。 
才迎沙屿好，指顾俄已失。山川互蔽亏，鱼鸟空聱耴。 
何当授真检，得召天吴术。一一问朝宗，方应可谭悉。知



   卷618_27 【奉和袭美太湖诗二十首·晓次神景宫】陆龟蒙 

晓帆逗碕岸，高步入神景。洒洒襟袖清，如临蕊珠屏。 
虽然群动息，此地常寂静。翠镊有寒锵，碧花无定影。 
凭轩羽人傲，夹户天兽猛。稽首朝元君，褰衣就虚省。 
呀空雪牙利，嗽水石齿冷。香母未垂婴，芝田不论顷。 
遥通河汉口，近抚松桂顶。饭荐七白蔬，杯酾九光杏。 
人间附尘躅，固陋真钳颈。肯信抃鳌倾，犹疑夏虫永。 
玄津荡琼垄，紫汞啼金鼎。尽出冰霜书，期君一披省。知



   卷618_28 【奉和袭美太湖诗二十首·入林屋洞】陆龟蒙 

知名十小天，林屋当第九。题之为左神，理之以天后。 
魁堆辟邪辈，左右专备守。自非方瞳人，不敢窥洞口。 
唯君好奇士，复啸忘情友。致伞在风林，低冠入云窦。 
中深剧苔井，傍坎才药臼。石角忽支颐，藤根时束肘。 
初为大幽怖，渐见微明诱。屹若造灵封，森如达仙薮。 
尝闻白芝秀，状与琅花偶。又坐紫泉光，甘如酌天酒。 
何人能挹嚼，饵以代浆糗。却笑探五符，徒劳步双斗。 
真君不可见，焚盥空迟久。眷恋玉碣文，行行但回首。古



   卷618_29 【奉和袭美太湖诗二十首·雨中游包山精舍】陆龟蒙 

包山信神仙，主者上真职。及栖钟梵侣，又是清凉域。 
乃知烟霞地，绝俗无不得。岩开一径分，柏拥深殿黑。 
僧闲若图画，像古非雕刻。海客施明珠，湘蕤料净食。 
有鱼皆玉尾，有乌尽金臆。手携鞞铎佉，若在中印国。 
千峰残雨过，万籁清且极。此时空寂心，可以遗智识。 
知君战未胜，尚倚功名力。却下听经徒，孤帆有行色。知



   卷618_30 【奉和袭美太湖诗二十首·毛公坛】陆龟蒙 

古有韩终道，授之刘先生。身如碧凤凰，羽翼披轻轻。 
先生盛驱役，臣伏甲与丁。势可倒五岳，不唯鞭群灵。 
飘飖驾翔螭，白日朝太清。空遗古坛在，稠叠烟萝屏。 
远怀步罡夕，列宿森然明。四角镇露兽，三层差羽婴。 
回眸盼七炁，运足驰疏星。象外真既感，区中道俄成。 
迩来向千祀，云峤空峥嵘。石上橘花落，石根瑶草青。 
时时白鹿下，此外无人行。我访岑寂境，自言斋戒精。 
如今君安死，魂魄犹膻腥。有笈皆绿字，有芝皆紫茎。 
相将望瀛岛，浩荡凌沧溟。斋



   卷618_31 【奉和袭美太湖诗二十首·三宿神景宫】陆龟蒙 

灵踪未遍寻，不觉溪色暝。回头问栖所，稍下杉萝径。 
岩居更幽绝，涧户相隐映。过此即神宫，虚堂惬云性。 
四轩尽疏达，一榻何清零。仿佛闻玉笙，鼓铿动凉磬。 
风凝古松粒，露压修荷柄。万籁既无声，澄明但心听。 
希微辨真语，若授虚皇命。尺宅按来平，华池漱馀净。 
频窥宿羽丽，三吸晨霞盛。岂独冷衣襟，便堪遗造请。 
徒深物外趣，未脱尘中病。举首谢灵峰，徜徉事归榜。斋



   卷618_32 【奉和袭美太湖诗二十首·以毛公泉献大谏清河公】陆龟蒙 

先生炼飞精，羽化成翩翻。荒坛与古甃，隐轸清泠存。 
四面蹙山骨，中心含月魂。除非紫水脉，即是金沙源。 
香实洒桂蕊，甘惟渍云根。向来探幽人，酌罢祛蒙昏。 
况公珪璋质，近处谏诤垣。又闻虚静姿，早挂冰雪痕。 
君对瑶华味，重献兰薰言。当应涤烦暑，朗咏翚飞轩。 
我愿得一掬，攀天叫重阍。霏霏散为雨，用以移焦原。古



   卷618_33 【奉和袭美太湖诗二十首·缥缈峰】陆龟蒙 

左右皆跳岑，孤峰挺然起。因思缥缈称，乃在虚无里。 
清晨跻磴道，便是孱颜始。据石即更歌，遇泉还徙倚。 
花奇忽如荐，树曲浑成几。乐静烟霭知，忘机猿狖喜。 
频攀峻过斗，末造平如砥。举首阂青冥，回眸聊下视。 
高帆大于鸟，广墠才类蚁。就此微茫中，争先未尝已。 
葛洪话刚气，去地四千里。苟能乘之游，止若道路耳。 
吾将自峰顶，便可朝帝扆。尽欲活群生，不唯私一己。 
超骑明月蜍，复弄华星蕊。却下蓬莱巅，重窥清浅水。 
身为大块客，自号天随子。他日向华阳，敲云问名氏。主



   卷618_34 【奉和袭美太湖诗二十首·桃花坞】陆龟蒙 

行行问绝境，贵与名相亲。空经桃花坞，不见秦时人。 
愿此为东风，吹起枝上春。愿此作流水，潜浮蕊中尘。 
愿此为好鸟，得栖花际邻。愿此作幽蝶，得随花下宾。 
朝为照花日，暮作涵花津。试为探花士，作此偷桃臣。 
桃源不我弃，庶可全天真。古



   卷618_35 【奉和袭美太湖诗二十首·明月湾】陆龟蒙 

昔闻明月观，只伤荒野基。今逢明月湾，不值三五时。 
择此二明月，洞庭看最奇。连山忽中断，远树分毫厘。 
周回二十里，一片澄风漪。见说秋半夜，净无云物欺。 
兼之星斗藏，独有神仙期。初闻锵镣跳，积渐调参差。 
空中卓羽卫，波上停龙螭。踪舞玉烟节，高歌碧霜词。 
清光悄不动，万象寒咿咿。此会非俗致，无由得旁窥。 
但当乘扁舟，酒翁仍相随。或彻三弄笛，或成数联诗。 
自然莹心骨，何用神仙为。斋



   卷618_36 【奉和袭美太湖诗二十首·练渎（一云吴王开以练兵）】陆龟蒙 

越恃君子众，大将压全吴。吴将派天泽，以练舟师徒。 
一镜止千里，支流忽然迂。苍奁朿洪波，坐似冯夷躯。 
战舰百万辈，浮宫三十馀。平川盛丁宁，绝岛分储胥。 
凤押半鹤膝，锦杠杂肥胡。香烟与杀气，浩浩随风驱。 
弹射尽高鸟，杯觥醉潜鱼。山灵恐见鞭，水府愁为墟。 
兵利德日削，反为雠国屠。至今钩镞残，尚与泥沙俱。 
照此月倍苦，来兹烟亦孤。丁魂尚有泪，合洒青枫枯。斋



   卷618_37 【奉和袭美太湖诗二十首·投龙潭】陆龟蒙 

名山潭洞中，自古多秘邃。君将接神物，聊用申祀事。 
熔金象牙角，尺木无不备。亦既奉真官，因之徇前志。 
持来展明诰，敬以投嘉瑞。鳞光焕水容，目色烧山翠。 
吾皇病秦汉，岂独探幽异。所贵风雨时，民皆受其赐。 
良田为巨浸，污泽成赤地。掌职一不行，精灵又何寄。 
唯贪血食饱，但据骊珠睡。何必费黄金，年年授星使。古



   卷618_38 【奉和袭美太湖诗二十首·孤园寺】陆龟蒙 

浮屠从西来，事者极梁武。岩幽与水曲，结构无遗土。 
穷山林干尽，竭海珠玑聚。况即侍从臣，敢爱烟波坞。 
幡条玉龙扣，殿角金虬舞。释子厌楼台，生人露风雨。 
今来四百载，像设藏云浦。轻鸽乱驯鸥，鸣钟和朝橹。 
庭蕉裂旗旆，野蔓差缨组。石上解空人，窗前听经虎。 
林虚叶如织，水净沙堪数。遍问得中天，归修释迦谱。知



   卷618_39 【奉和袭美太湖诗二十首·上真观】陆龟蒙 

尝闻升三清，真有上中下。官居乘佩服，一一自相亚。 
霄裙或霞粲，侍女忽玉姹。坐进金碧腴，去驰飙欻驾。 
今来上真观，恍若心灵讶。只恐暂神游，又疑新羽化。 
风馀撼朱草，云破生瑶榭。望极觉波平，行虚信烟藉。 
闲开飞龟帙，静倚宿凤架。俗状既能遗，尘冠聊以卸。 
人间方大火，此境无朱夏。松盖荫日车，泉绅垂天罅。 
穷幽不知倦，复息芝园舍。锵佩引凉姿，焚香礼遥夜。 
无情走声利，有志依闲暇。何处好迎僧，希将石楼借。古



   卷618_40 【奉和袭美太湖诗二十首·销夏湾】陆龟蒙 

霞岛焰难泊，云峰奇未收。萧条千里湾，独自清如秋。 
古岸过新雨，高萝荫横流。遥风吹蒹葭，折处鸣飕飕。 
昔予守圭窦，过于回禄囚。日为籧筁徒，分作祗裯雠。 
愿狎寒水怪，不封朱毂侯。岂知烟浪涯，坐可思重裘。 
健若数尺鲤，泛然双白鸥。不识号火井，孰问名焦丘。 
我真鱼鸟家，尽室营扁舟。遗名复避世，消夏还消忧。知



   卷618_41 【奉和袭美太湖诗二十首·包山祠】陆龟蒙 

静境林麓好，古祠烟霭浓。自非通灵才，敢陟群仙峰。 
百里波浪沓，中坐箫鼓重。真君具琼舆，仿佛来相从。 
清露濯巢鸟，阴云生昼龙。风飘橘柚香，日动幡盖容。 
将命礼且洁，所祈年不凶。终当以疏闻，特用诸侯封。古



   卷618_42 【奉和袭美太湖诗二十首·圣姑庙】陆龟蒙 

渺渺洞庭水，盈盈芳屿神。因知古佳丽，不独湘夫人。 
流苏荡遥吹，斜领生轻尘。蜀彩驳霞碎，吴绡盘雾匀。 
可怜飞燕姿，合是乘鸾宾。坐想烟雨夕，兼知花草春。 
空登油壁车，窈窕谁相亲。好赠玉条脱，堪携紫纶巾。 
殷勤拨香池，重荐汀洲蘋。明朝动兰楫，不翅星河津。主



   卷618_43 【奉和袭美太湖诗二十首·太湖石】陆龟蒙 

他山岂无石，厥状皆可荐。端然遇良工，坐使天质变。 
或裁基栋宇，礧砢成广殿。或剖出温瑜，精光具华瑱。 
或将破仇敌，百炮资苦战。或用镜功名，万古如会面。 
今之洞庭者，一以非此选。槎牙真不才，反作天下彦。 
所奇者嵌崆，所尚者葱蒨。旁穿参洞穴，内窍均环钏。 
刻削九琳窗，玲珑五明扇。新雕碧霞段，旋破秋天片。 
无力置池塘，临风只流眄。主



   卷618_44 【奉和袭美太湖诗二十首·崦里】陆龟蒙 

山横路若绝，转楫逢平川。川中水木幽，高下兼良田。 
沟塍堕微溜，桑柘含疏烟。处处倚蚕箔，家家下鱼筌。 
騃犊卧新fO，野禽争折莲。试招搔首翁，共语残阳边。 
今来九州内，未得皆恬然。贼阵始吉语，狂波又凶年。 
吾翁欲何道，守此常安眠。笑我掉头去，芦中闻刺船。 
余知隐地术，可以齐真仙。终当从之游，庶复全于天。斋



   卷618_45 【奉和袭美太湖诗二十首·石板】陆龟蒙 

一片倒山屏，何时隳洞门。屹然空阔中，万古波涛痕。 
我意上帝命，持来压泉源。恐为庚辰官，囚怪力所掀。 
又疑广袤次，零落潜惊奔。不然遭霹雳，强半沈无垠。 
如何造化首，便截秋云根。往事不足问，奇踪安可论。 
吾今病烦暑，据簟常昏昏。欲从石公乞，莹理平如璊。 
前后植桂桧，东西置琴尊。尽携天壤徒，浩唱羲皇言。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百一十九 
 
   
　 
　

　
 　



   卷619_1 【杂讽九首】陆龟蒙 

红蚕缘枯桑，青茧大如瓮。人争捩其臂，羿矢亦不中。 
微微待贤禄，一一希入梦。纵操上古言，口噤难即贡。 
蛟龙在怒水，拔取牙角弄。丹穴如可游，家家畜孤凤。 
凶门尚儿戏，战血波澒溶。社鬼苟有灵，谁能遏秋恸。主

童麋来触犀，德力不相及。伊无惬心事，只有碎首泣。 
况将鹏虱校，数又百与十。攻如饿鸱叫，势若脱兔急。 
斯为朽关键，怒荦抉以入。年来横干戈，未见拔城邑。 
得非佐饔者，齿齿待啜汁。羁维豪杰辈，四骇方少絷。 
此皆乘时利，纵舍在呼吸。吾欲斧其吭，无雷动幽蛰。知

鴚鹅惨于冰，陆立怀所适。斯人道仍閟，不得不呜呃。 
当时布衣士，亦作天子客。至今东方生，满口自夸白。 
终为万乘交，谈笑无所隔。致君非有书，乃是尧舜画。 
只今侯门峻，日扫贫贱迹。朝趋九韶音，暮列五鼎食。 
如闻恭俭语，謇謇事夕惕。可拍伊牧肩，功名被金石。古

赤舌可烧城，谗邪易为伍。诗人疾之甚，取俾投豺虎。 
长风吹窾木，始有音韵吐。无木亦无风，笙簧由喜怒。 
女娲炼五石，天缺犹可补。当其利口衔，罅漏不复数。 
元精遗万类，双目如牖户。非是既相参，重瞳亦为瞽。古

东南有狂兕，猎者西北矢。利尘白冥冥，独此清夜止。 
无人语其事，偶坐窥天纪。安得东壁明，洪洪用坟史。 
搜扬好古士，一以罄云水。流堪洒菁英，风足去稗秕。 
如能出奇计，坐可平贼垒。徐陈羲皇道，高驾太平轨。 
攫疏成特雄，濯垢为具美。贡贤当上赏，景福视所履。 
永播南熏音，垂之万年耳。主

有檗何青青，空城雪霜里。千林尽枯槁，苦节独不死。 
他遭匠石顾，总入牺黄美。遂得保天年，私心未为耻。 
高从宿枭怪，下亦容蝼蚁。大厦若抡材，亭亭托君子。斋

左右佩剑者，彼此亦相笑。趋时与闭门，喧寂不同调。 
潜机取声利，自许臻乎妙。志士以神窥，惭然真可吊。 
天之发遐籁，大小随万窍。魁其垆冶姿，形质惟所召。 
鼗笙磬竽瑟，是必登清庙。伊圣不可欺，谁能守蓬藋。斋

横笛喝秋风，清商入疏越。君居不夜城，肯怨孤戍月。 
吴兵甚犀利，太白光突兀。日已费千金，廑闻侵一拨。 
岂无恶年少，纵酒游侠窟。募为敢死军，去以枭叛卒。 
岂无中林士，贯穿学问骨。兵法五十家，浩荡如溟渤。 
高悬鹿皮睡，清涧时依樾。分已诺烟霞，全遗事干谒。 
既非格猛兽，未可轻华发。北面师其谋，几能止征伐。 
何妨秦堇勇，又有曹刿说。尧舜尚询刍，公乎听无忽。古

朝为壮士歌，暮为壮士歌。壮士心独苦，傍人谓之何。 
古铁久不快，倚天无处磨。将来易水上，犹足生寒波。 
捷可搏飞狖，健能超橐驼。群儿被坚利，索手安冯河。 
惊飙扫长林，直木谢椭科。严霜冻大泽，僵龙不如蛇。 
昔者天血碧，吾徒安叹嗟。斋



   卷619_2 【美人】陆龟蒙 

美人抱瑶瑟，哀怨弹别鹤。雌雄南北飞，一旦异栖托。 
谅非金石性，安得宛如昨。生为并蒂花，亦有先后落。 
秋林对斜日，光景自相薄。犹欲悟君心，朝朝佩兰若。斋



   卷619_3 【感事】陆龟蒙 

将军被鲛函，只畏金石镞。岂知谗箭利，一中成赤族。 
古来信簧舌，巧韵凄锵曲。君闻悦耳音，尽日听不足。 
初因起毫发，渐可离骨肉。所以贤达心，求人须任目。斋



   卷619_4 【素丝】陆龟蒙 

园客丽独茧，诗人吟五緵。如何墨子泪，反以悲途穷。 
我意岂如是，愿参天地功。为线补君衮，为弦系君桐。 
左右修阙职，宫商还古风。端然洁白心，可与神明通。斋



   卷619_5 【次幽独君韵】陆龟蒙 

灵气独不死，尚能成绮文。如何孤窆里，犹自读三坟。知

落日送万古，秋声含七哀。枯株不萧瑟，枝干虚崔嵬。 
伊昔临大道，歌钟醉高台。台今已平地，只有春风回。 
明月白草死，积阴荒陇摧。圣贤亦如此，恸绝真悠哉。主



   卷619_6 【赠远】陆龟蒙 

芙蓉匣中镜，欲照心还懒。本是细腰人，别来罗带缓。 
从君出门后，不奏云和管。妾思冷如簧，时时望君暖。 
心期梦中见，路永魂梦短。怨坐泣西风，秋窗月华满。主



   卷619_7 【村夜二篇】陆龟蒙 

江上冬日短，裴回草堂暝。鸿当绝塞来，客向孤村病。 
绵绵起归念，咽咽兴微咏。菊径月方高，橘斋霜已并。 
盘餐蔬粟粗，史籍签牌盛。目冷松桂寒，耳喧儿女竞。 
开瓶浮蚁绿，试笔秋毫劲。昼户亦重关，寒屏递相映。 
诗从骚雅得，字向铅椠正。遇敌舞蛇矛，逢谈捉犀柄。 
无名升甲乙，有志扶荀孟。守道希昔贤，为文通古圣。 
幽忧废长剑，憔悴惭清镜。只会鱼鸟情，讵知时俗性。 
浮虚多徇势，老懒图历聘。既不务人知，空馀乐天命。 
吾家在田野，家事苦辽夐。耕稼一以微，囷仓自然罄。 
愁襟风叶乱，独坐灯花迸。明发成浩歌，谁能少倾听。斋

世既贱文章，归来事耕稼。伊人著农道，我亦赋田舍。 
所悲劳者苦，敢用词为诧。只效刍牧言，谁防轻薄骂。 
嘻今居宠禄，各自矜雄霸。堂上考华钟，门前伫高驾。 
纤洪动丝竹，水陆供鲙炙。小雨静楼台，微风动兰麝。 
吹嘘川可倒，眄睐花争姹。万户膏血穷，一筵歌舞价。 
安知勤播植，卒岁无闲暇。种以春鳸初，获从秋隼下。 
专专望穜稑，搰搰条桑柘。日晏腹未充，霜繁体犹裸。 
平生守仁义，所疾唯狙诈。上诵周孔书，沈溟至酣藉。 
岂无致君术，尧舜不上下。岂无活国方，颇牧齐教化。 
蛟龙任干死，云雨终不借。羿臂束如囚，徒劳夸善射。 
才能诮箕斗，辩可移嵩华。若与甿辈量，饥寒殆相亚。 
长吟倚清瑟，孤愤生遥夜。自古有遗贤，吾容偏称谢。斋



   卷619_8 【记事】陆龟蒙 

本作渔钓徒，心将遂疏放。苦为饥寒累，未得恣闲畅。 
去年十二月，身住霅溪上。病里贺丰登，鸡豚聊馈饷。 
巍峨卞山雪，凝冽不可向。瘦骨倍加寒，徒为厚缯纩。 
晴来露青霭，千仞缺寻丈。卧恐玉华销，时时推枕望。 
虽然营卫困，亦觉精神王。把笔强题诗，粗言瑰怪状。 
吴兴郑太守，文律颇清壮。凤尾与鲸牙，纷披落杂唱。 
缄书寄城内，搪突无以况。料峭采莲船，纵横簸天浪。 
方倾谢公酒，忽值庄生丧。默默阻音徽，临风但惆怅。 
春归迨秋末，固自婴微恙。岁晏弗躬亲，何由免欺诳。 
今来观刈获，乃在松江并。门外两潮过，波澜光荡漾。 
都缘新卜筑，是事皆草创。尔后如有年，还应惬微尚。 
天高气味爽，野迥襟怀旷。感物动牢愁，愤时频肮脏。 
平生乐篇翰，至老安敢忘。骏骨正牵盐，玄文终覆酱。 
嗟今多赤舌，见善惟蔽谤。忖度大为防，涵容宽作量。 
图书筐簏外，关眼皆賸长。饿隶亦胜无，薄田家所仰。 
稍离饥寒患，学古真可强。圣道庶经营，世途多踉跄。 
近闻天子诏，复许私酝酿。促使舂酒材，呼儿具盆盎。 
宵长拥吟褐，日晏开书幌。我醉卿可还，陶然似元亮。古



   卷619_9 【孤雁】陆龟蒙 

我生天地间，独作南宾雁。哀鸣慕前侣，不免饮啄晏。 
虽蒙小雅咏，未脱鱼网患。况是婚礼须，忧为弋者篡。 
晴鸢争上下，意气苦凌慢。吾常吓鸳雏，尔辈安足讪。 
回头语晴鸢，汝食腐鼠惯。无异驽骀群，恋短豆皂栈。 
岂知潇湘岸，葭菼蘋萍间。有石形状奇，寒流古来湾。 
闲看麋鹿志，了不忧刍豢。世所重巾冠，何妨野夫丱。 
骚人夸蕙芷，易象取陆苋。漆园逍遥篇，中亦载斥鷃。 
汝惟材性下，嗜好不可谏。身虽慕高翔，粪壤是盻盼。 
或闻通鬼魅，怪祟立可辩。硩蔟书尚存，宁容恣妖幻。主



   卷619_10 【南泾渔父】陆龟蒙 

予方任疏慵，地僻即所好。江流背村落，偶往心已嫪。 
田家相去远，岑寂且纵傲。出户手先筇，见人头未帽。 
南泾有渔父，往往携稚造。问其所以渔，对我真蹈道。 
我初簎鱼鳖，童丱至于耄。窟穴与生成，自然通壸奥。 
孜孜戒吾属，天物不可暴。大小参去留，候其孳养报。 
终朝获鱼利，鱼亦未常耗。同覆天地中，违仁辜覆焘。 
余观为政者，此意谅难到。民皆死搜求，莫肯兴愍悼。 
今年川泽旱，前岁山源潦。牒诉已盈庭，闻之类禽噪。 
譬如死鸡鹜，岂不容乳抱。孟子讥宋人，非其揠苗躁。 
吾嘉渔父旨，雅叶贤哲操。倘遇采诗官，斯文诚敢告。斋



   卷619_11 【引泉诗（睦州龙兴观老君院作）】陆龟蒙 

上嗣位六载，吾宗刺桐川。余来拜旌戟，诏下之明年。 
是时春三月，绕郭花蝉联。岚盘百万髻，上插黄金钿。 
授以道士馆，置榻于东偏。满院声碧树，空堂形老仙。 
本性乐凝淡，及来更虚玄。焚香礼真像，盥手披灵编。 
新定山角角，乌龙独巉然。除非净晴日，不见苍崖巅。 
上有拏云峰，下有喷壑泉。泉分数十汊，落处皆峥潺。 
寒声入烂醉，聒破西窗眠。支筇起独寻，只在墙东边。 
呼童具畚锸，立凿莓苔穿。灇淙一派堕，练带横斜牵。 
乱石抛落落，寒流响溅溅。狂奴七里濑，缩到疏楹前。 
跳花泼半散，涌沫飞旋圆。势束三峡挂，泻危孤磴悬。 
曾闻瑶池溜，亦灌朱草田。凫伯弄翠蕊，鸾雏舞丹烟。 
凌风捩桂柁，隔雾驰犀船。况当玄元家，尝著道德篇。 
上善可比水，斯文参五千。精灵若在此，肯恶微波传。 
不拟争滴沥，还应会沦涟。出门复飞箭，合势浮青天。 
必有学真子，鹿冠秋鹤颜。如能辅余志，日使疏其源。斋



   卷619_12 【纪梦游甘露寺（寺在京口北固山上）】陆龟蒙 

昔卧嵩高云，云窗正寒夕。披裘忽生梦，似到空王宅。 
峨天一峰立，栏楯横半壁。级倚绿巅差，关临赤霄辟。 
扪虚陟孤峭，不翅千馀尺。叠掌望罘罳，分明袒肩释。 
凌香稽首罢，嘹哓□□□。高户乘北风，声号大波白。 
光中目难送，定验方可觌。树细鸿蒙烟，岛疏零落碧。 
须臾群籁入，空水相喷激。积浪亚寒堆，呀如斗危石。 
跳音簇鞞鼓，溅沫交矛戟。鸟疾帆亦奔，纷纷助劲敌。 
思非水灵怒，即是饥龙擘。怯慑不敢前，荷襟汗沾霢。 
回经定僧处，泉木光相射。岩磴云族栖，柖柯露华适。 
逍遥得真趋，逦迤寻常迹。山腹贮孤亭，岚根四垂帟。 
谁题雪月句，乃是曹刘格。阆阙一枝琼，边楼数声笛。 
吟高矍然起，若自苍旻掷。短烛堕馀花，圆蟾挂斜魄。 
自从神锡境，无处不登陟。忽上南徐山，心期豁而获。 
岂伊烦恼骨，合到清凉域。暗得胡蝶身，幽期尽相识。 
奈何有名氏，未列金闺籍。翻惭丱顶童，得奉真如策。 
云涛触风望，毫管和烟搦。聊记梦中游，留之问禅客。主



   卷619_13 【惜花】陆龟蒙 

人寿期满百，花开唯一春。其间风雨至，旦夕旋为尘。 
若使花解愁，愁于看花人。斋



   卷619_14 【别离】陆龟蒙 

丈夫非无泪，不洒离别间。杖剑对尊酒，耻为游子颜。 
蝮蛇一螫手，壮士即解腕。所志在功名，离别何足叹。古



   卷619_15 【鸣雁行】陆龟蒙 

朔风动地来，吹起沙上声。闺中有边思，玉箸此时横。 
莫怕儿女恨，主人烹不鸣。知



   卷619_16 【短歌行】陆龟蒙 

爪牙在身上，陷阱犹可制。爪牙在胸中，剑戟无所畏。 
人言畏猛虎，谁是撩头弊。只见古来心，奸雄暗相噬。主



   卷619_17 【挟瑟歌】陆龟蒙 

挟瑟为君抚，君嫌声太古。寥寥倚浪系，eP々沈湘语。 
赖有秋风知，清泠吹玉柱。斋



   卷619_18 【婕妤怨】陆龟蒙 

妾貌非倾国，君王忽然宠。南山掌上来，下敌新恩重。 
后宫多窈窕，日日学新声。一落君王耳，南山又须轻。古



   卷619_19 【江南曲】陆龟蒙 

为爱江南春，涉江聊采蘋。水深烟浩浩，空对双车轮。 
车轮明月团，车盖浮云盘。云月徒自好，水中行路难。 
遥遥洛阳道，夹道生春草。寄语棹船郎，莫夸风浪好。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十 
 
   
　 
　

　
 　



   卷620_1 【渔具诗·网】陆龟蒙 

大罟纲目繁，空江波浪黑。沈沈到波底，恰共波同色。 
牵时万鬐入，已有千钧力。尚悔不横流，恐他人更得。古



   卷620_2 【渔具诗·罩】陆龟蒙 

左手揭圆罛，轻桡弄舟子。不知潜鳞处，但去笼烟水。 
时穿紫屏破，忽值朱衣起。贵得不贵名，敢论鲂与鲤。知



   卷620_3 【渔具诗·罱】陆龟蒙 

有意烹小鲜，乘流驻孤棹。虽然烦取舍，未肯求津要。 
多为虾蚬误，已分䴔䴖笑。寄语龙伯人，荒唐不同调。主



   卷620_4 【渔具诗·钓筒】陆龟蒙 

短短截筠光，悠悠卧江色。蓬差橹相应，雨慢烟交织。 
须臾中芳饵，迅疾如飞翼。彼竭我还浮，君看不争得。斋



   卷620_5 【渔具诗·钓车】陆龟蒙 

溪上持只轮，溪边指茅屋。闲乘风水便，敢议朱丹毂。 
高多倚衡惧，下有折轴速。曷若载逍遥，归来卧云族。古



   卷620_6 【渔具诗·鱼梁】陆龟蒙 

能编似云薄，横绝清川口。缺处欲随波，波中先置笱。 
投身入笼槛，自古难飞走。尽日水滨吟，殷勤谢渔叟。知



   卷620_7 【渔具诗·叉鱼】陆龟蒙 

春溪正含绿，良夜才参半。持矛若羽轻，列烛如星烂。 
伤鳞跳密藻，碎首沈遥岸。尽族染东流，傍人作佳玩。主



   卷620_8 【渔具诗·射鱼】陆龟蒙 

弯弓注碧浔，掉尾行凉沚。青枫下晚照，正在澄明里。 
抨弦断荷扇，溅血殷菱蕊。若使禽荒闻，移之暴烟水。斋



   卷620_9 【渔具诗·鸣桹】陆龟蒙 

水浅藻荇涩，钓罩无所及。铿如木铎音，势若金钲急。 
驱之就深处，用以资俯拾。搜罗尔甚微，遁去将何入。古



   卷620_10 【渔具诗·沪（吴人今谓之簖）】陆龟蒙 

万植御洪波，森然倒林薄。千颅咽云上，过半随潮落。 
其间风信背，更值雷声恶。天道亦裒多，吾将移海若。知



   卷620_11 【渔具诗·qF（吴人今谓之丛）】陆龟蒙 

斩木置水中，枝条互相蔽。寒鱼遂家此，自以为生计。 
春冰忽融冶，尽取无遗裔。所托成祸机，临川一凝睇。主



   卷620_12 【渔具诗·种鱼】陆龟蒙 

凿池收赪鳞，疏疏置云屿。还同汗漫游，遂以江湖处。 
如非一神守，潜被蛟龙主。蛟龙若无道，跛鳖亦可御。斋



   卷620_13 【渔具诗·药鱼】陆龟蒙 

香饵缀金钩，日中悬者几。盈川是毒流，细大同时死。 
不唯空饲犬，便可将贻蚁。苟负竭泽心，其他尽如此。古



   卷620_14 【渔具诗·舴艋】陆龟蒙 

篷棹两三事，天然相与闲。朝随稚子去，暮唱菱歌还。 
倚石迟后侣，徐桡供远山。君看万斛载，沈溺须臾间。知



   卷620_15 【渔具诗·笭箵】陆龟蒙 

谁谓笭箵小，我谓笭箵大。盛鱼自足餐，寘璧能为害。 
时将刷蘋浪，又取悬藤带。不及腰上金，何劳问蓍蔡。主



   卷620_16 【奉和袭美添渔具五篇·渔庵】陆龟蒙 

结茅次烟水，用以资啸傲。岂谓钓家流，忽同禅室号。 
闲凭山叟占，晚有溪禽嫪。华屋莫相非，各随吾所好。斋



   卷620_17 【奉和袭美添渔具五篇·钓矶】陆龟蒙 

拣得白云根，秋潮未曾没。坡阤坐鳌背，散漫垂龙发。 
持竿从掩雾，置酒复待月。即此放神情，何劳适吴越。古



   卷620_18 【奉和袭美添渔具五篇·蓑衣】陆龟蒙 

山前度微雨，不废小涧渔。上有青袯襫，下有新腒疏。 
滴沥珠影泫，离披岚彩虚。君看荷制者，不得安吾庐。知



   卷620_19 【奉和袭美添渔具五篇·箬笠】陆龟蒙 

朝携下枫浦，晚戴出烟艇。冒雪或平檐，听泉时仄顶。 
飙移霭然色，波乱危如影。不识九衢尘，终年居下泂。主



   卷620_20 【奉和袭美添渔具五篇·背蓬】陆龟蒙 

敏手劈江筠，随身织烟壳。沙禽固不知，钓伴犹初觉。 
闲从翠微拂，静唱沧浪濯。见说万山潭，渔童尽能学。斋



   卷620_21 【樵人十咏·樵谿】陆龟蒙 

山高谿且深，苍苍但群木。抽条欲千尺，众亦疑朴樕。 
一朝蒙翦伐，万古辞林麓。若遇燎玄穹，微烟出云族。古



   卷620_22 【樵人十咏·樵家】陆龟蒙 

草木黄落时，比邻见相喜。门当清涧尽，屋在寒云里。 
山棚日才下，野灶烟初起。所谓顺天民，唐尧亦如此。知



   卷620_23 【樵人十咏·樵叟】陆龟蒙 

自小即胼胝，至今凋鬓发。所图山褐厚，所爱山炉热。 
不知冠盖好，但信烟霞活。富贵如疾颠，吾从老岩穴。主



   卷620_24 【樵人十咏·樵子】陆龟蒙 

生自苍崖边，能谙白云养。才穿远林去，已在孤峰上。 
薪和野花束，步带山词唱。日暮不归来，柴扉有人望。斋



   卷620_25 【樵人十咏·樵径】陆龟蒙 

石脉青霭间，行行自幽绝。方愁山缭绕，更值云遮截。 
争推好林浪，共约归时节。不似名利途，相期覆车辙。古



   卷620_26 【樵人十咏·樵斧】陆龟蒙 

淬砺秋水清，携持远山曙。丁丁在前涧，杳杳无寻处。 
巢倾鸟犹在，树尽猿方去。授钺者何人，吾今易其虑。知



   卷620_27 【樵人十咏·樵担】陆龟蒙 

轻无斗储价，重则筋力绝。欲下半岩时，忧襟两如结。 
风高势还却，雪厚疑中折。负荷诚独难，移之赠来哲。主



   卷620_28 【樵人十咏·樵风】陆龟蒙 

朝随早潮去，暮带残阳返。向背得清飙，相追无近远。 
采山一何迟，服道常苦蹇。仙术信能为，年华未将晚。斋



   卷620_29 【樵人十咏·樵火】陆龟蒙 

积雪抱松坞，蠹根然草堂。深炉与远烧，此夜仍交光。 
或似坐奇兽，或如焚异香。堪嗟宦游子，冻死道路傍。古



   卷620_30 【樵人十咏·樵歌】陆龟蒙 

纵调为野吟，徐徐下云磴。因知负樵乐，不减援琴兴。 
出林方自转，隔水犹相应。但取天壤情，何求郢人称。知



   卷620_31 【奉和袭美酒中十咏·酒星】陆龟蒙 

万古醇酎气，结而成晶荧。降为嵇阮徒，动与尊罍并。 
不独祭天庙，亦应邀客星。何当八月槎，载我游青冥。主



   卷620_32 【奉和袭美酒中十咏·酒泉】陆龟蒙 

初悬碧崖口，渐注青溪腹。味既敌中山，饮宁拘一斛。 
春疑浸花骨，暮若酣云族。此地得封侯，终身持美禄。斋



   卷620_33 【奉和袭美酒中十咏·酒篘】陆龟蒙 

山斋酝方熟，野童编近成。持来欢伯内，坐使贤人清。 
不待盎中满，旋供花下倾。汪汪日可挹，未羡黄金籝。古



   卷620_34 【奉和袭美酒中十咏·酒床】陆龟蒙 

六尺样何奇，溪边濯来洁。糟深贮方半，石重流还咽。 
闲移秋病可，偶听寒梦缺。往往枕眠时，自疑陶靖节。知



   卷620_35 【奉和袭美酒中十咏·酒垆】陆龟蒙 

锦里多佳人，当垆自沽酒。高低过反坫，大小随圆瓿。 
数钱红烛下，涤器春江口。若得奉君欢，十千求一斗。主



   卷620_36 【奉和袭美酒中十咏·酒楼】陆龟蒙 

百尺江上起，东风吹酒香。行人落帆上，远树涵残阳。 
凝睇复凝睇，一觞还一觞。须知凭栏客，不醉难为肠。斋



   卷620_37 【奉和袭美酒中十咏·酒旗】陆龟蒙 

摇摇倚青岸，远荡游人思。风欹翠竹杠，雨澹香醪字。 
才来隔烟见，已觉临江迟。大旆非不荣，其如有王事。古



   卷620_38 【奉和袭美酒中十咏·酒尊】陆龟蒙 

黄金即为侈，白石又太拙。斫得奇树根，中如老蛟穴。 
时招山下叟，共酌林间月。尽醉两忘言，谁能作天舌。知



   卷620_39 【奉和袭美酒中十咏·酒城】陆龟蒙 

何代驱生灵，筑之为酿地。殊无甲兵守，但有糟浆气。 
雉堞屹如狂，女墙低似醉。必若据而争，先登仪狄氏。主



   卷620_40 【奉和袭美酒中十咏·酒乡】陆龟蒙 

谁知此中路，暗出虚无际。广莫是邻封，华胥为附丽。 
三杯闻古乐，伯雅逢遗裔。自尔等荣枯，何劳问玄弟。斋



   卷620_41 【添酒中六咏·酒池】陆龟蒙 

万斛输曲沼，千钟未为多。残霞入醍齐，远岸澄白酂。 
后土亦沈醉，奸臣空浩歌。迩来荒淫君，尚得乘馀波。古



   卷620_42 【添酒中六咏·酒龙】陆龟蒙 

铜雀羽仪丽，金龙光彩奇。潜倾邺宫酒，忽作商庭漦。 
若怒鳞甲赤，如酣头角垂。君臣坐相灭，安用骄奢为。知



   卷620_43 【添酒中六咏·酒瓮】陆龟蒙 

候暖麹糵调，覆深苫盖净。溢处每淋漓，沉来还濎滢。 
常闻清凉酎，可养希夷性。盗饮以为名，得非君子病。主



   卷620_44 【添酒中六咏·酒船】陆龟蒙 

昔人性何诞，欲载无穷酒。波上任浮身，风来即开口。 
荒唐意难遂，沉湎名不朽。千古如比肩，问君能继不。斋



   卷620_45 【添酒中六咏·酒枪】陆龟蒙 

景山实名士，所玩垂清尘。尝作酒家语，自言中圣人。 
奇器质含古，挫糟未应醇。唯怀魏公子，即此飞觞频。古



   卷620_46 【添酒中六咏·酒杯】陆龟蒙 

叔夜傲天壤，不将琴酒疏。制为酒中物，恐是琴之馀。 
一弄广陵散，又裁绝交书。颓然掷林下，身世俱何如。知



   卷620_47 【奉和袭美茶具十咏·茶坞】陆龟蒙 

茗地曲隈回，野行多缭绕。向阳就中密，背涧差还少。 
遥盘云髻慢，乱簇香篝小。何处好幽期，满岩春露晓。主



   卷620_48 【奉和袭美茶具十咏·茶人】陆龟蒙 

天赋识灵草，自然钟野姿。闲来北山下，似与东风期。 
雨后探芳去，云间幽路危。唯应报春鸟，得共斯人知。斋



   卷620_49 【奉和袭美茶具十咏·茶笋】陆龟蒙 

所孕和气深，时抽玉苕短。轻烟渐结华，嫩蕊初成管。 
寻来青霭曙，欲去红云暖。秀色自难逢，倾筐不曾满。古



   卷620_50 【奉和袭美茶具十咏·茶籝】陆龟蒙 

金刀劈翠筠，织似波文斜。制作自野老，携持伴山娃。 
昨日斗烟粒，今朝贮绿华。争歌调笑曲，日暮方还家。知



   卷620_51 【奉和袭美茶具十咏·茶舍】陆龟蒙 

旋取山上材，驾为山下屋。门因水势斜，壁任岩隈曲。 
朝随鸟俱散，暮与云同宿。不惮采掇劳，只忧官未足。主



   卷620_52 【奉和袭美茶具十咏·茶灶（《经》云茶灶无突）】陆龟蒙 

无突抱轻岚，有烟映初旭。盈锅玉泉沸，满甑云芽熟。 
奇香袭春桂，嫩色凌秋菊。炀者若吾徒，年年看不足。斋



   卷620_53 【奉和袭美茶具十咏·茶焙】陆龟蒙 

左右捣凝膏，朝昏布烟缕。方圆随样拍，次第依层取。 
山谣纵高下，火候还文武。见说焙前人，时时炙花脯。古



   卷620_54 【奉和袭美茶具十咏·茶鼎】陆龟蒙 

新泉气味良，古铁形状丑。那堪风雪夜，更值烟霞友。 
曾过赪石下，又住清溪口。且共荐皋卢，何劳倾斗酒。知



   卷620_55 【奉和袭美茶具十咏·茶瓯】陆龟蒙 

昔人谢塸埞，徒为妍词饰。岂如珪璧姿，又有烟岚色。 
光参筠席上，韵雅金罍侧。直使于阗君，从来未尝识。主



   卷620_56 【奉和袭美茶具十咏·煮茶】陆龟蒙 

闲来松间坐，看煮松上雪。时于浪花里，并下蓝英末。 
倾馀精爽健，忽似氛埃灭。不合别观书，但宜窥玉札。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十一 
 
   
　 
　

　
 　



   卷621_1 【置酒行】陆龟蒙 

落尘花片排香痕，阑珊醉露栖愁魂。洞庭波色惜不得， 
东风领入黄金尊。千筠掷毫春谱大，碧舞红啼相倡和。 
安知寂寞西海头，青pF未垂孤凤饿。主



   卷621_2 【江湖散人歌】陆龟蒙 

江湖散人天骨奇，短发搔来蓬半垂。手提孤篁曳寒茧， 
口诵太古沧浪词。词云太古万万古，民性甚野无风期。 
夜栖止与禽兽杂，独自构架纵横枝。因而称曰有巢氏， 
民共敬贵如君师。当时只效乌鹊辈，岂是有意陈尊卑。 
无端后圣穿凿破，一派前导千流随。多方恼乱元气死， 
日使文字生奸欺。圣人事业转销耗，尚有渔者存熙熙。 
风波不独困一士，凡百器具皆能施。罛疏沪腐鲈鳜脱， 
止失检驭无谗疵。人间所谓好男子，我见妇女留须眉。 
奴颜婢膝真乞丐，反以正直为狂痴。所以头欲散， 
不散弁峨巍。所以腰欲散，不散珮陆离。行散任之适， 
坐散从倾欹；语散空谷应，笑散春云披；衣散单复便， 
食散酸咸宜；书散浑真草，酒散甘醇醨；屋散势斜直， 
树散行参差；客散忘簪屦，禽散虚笼池。物外一以散， 
中心散何疑？不共诸侯分邑里，不与天子专隍陴。 
静则守桑柘，乱则逃妻儿。金镳贝带未尝识， 
白刃杀我穷生为。或闻蕃将负恩泽，号令铁马如风驰。 
大君年小丞相少，当轴自请都旌旗。神锋悉出羽林仗， 
缋画日月蟠龙螭。太宗基业甚牢固，小丑背叛当歼夷。 
禁军近自肃宗置，抑遏辅国争雄雌。必然大段剪凶逆， 
须召劲勇持军麾。四方贼垒犹占地，死者暴骨生寒饥。 
归来辄拟荷锄笠，诟吏已责租钱迟。兴师十万一日费， 
不啻千金何以支。只今利口且箕敛，何暇俯首哀惸嫠。 
均荒补败岂无术，布在方册撑颓隵。冰霜襦袴易反掌。 
白面诸郎殊不知。江湖散人悲古道，悠悠幸寄羲皇傲。 
官家未议活苍生，拜赐江湖散人号。古



   卷621_3 【五歌·放牛】陆龟蒙 

江草秋穷似秋半，十角吴牛放江岸。邻肩抵尾乍依隈， 
横去斜奔忽分散。荒陂断堑无端入，背上时时孤鸟立。 
日暮相将带雨归，田家烟火微茫湿。古



   卷621_4 【五歌·水鸟】陆龟蒙 

水鸟山禽虽异名，天工各与双翅翎。雏巢吞啄即一例， 
游处高卑殊不停。则有觜铍爪戟劲立直视者， 
击搏挽裂图膻腥。如此等色恣豪横，耸身往往凌青冥。 
为人罗绊取材力，韦鞲彩绶悬金铃。三驱不以鸟捕鸟， 
矢下先得闻诸经。超然可继义勇后，恰似有志行天刑。 
鸥闲鹤散两自遂，意思不受人丁宁。今朝棹倚寒江汀， 
舂鉏翡翠参䴔䴖。孤翘侧睨瞥灭没，未是即肯驯檐楹。 
妇女衣襟便佞舌，始得金笼日提挈。精神卓荦背人飞， 
冷抱蒹葭宿烟月。我与时情大乖剌，只是江禽有毛发。 
殷勤谢汝莫相猜，归来长短同群活。知



   卷621_5 【五歌·刈获】陆龟蒙 

自春徂秋天弗雨，廉廉早稻才遮亩。芒粒稀疏熟更轻， 
地与禾头不相拄。我来愁筑心如堵，更听农夫夜深语。 
凶年是物即为灾，百阵野凫千穴鼠。平明抱杖入田中， 
十穗萧条九穗空。敢言一岁囷仓实，不了如今朝暮舂。 
天职谁司下民籍，苟有区区宜析析。本作耕耘意若何， 
虫豸兼教食人食。古者为邦须蓄积，鲁饥尚责如齐籴。 
今之为政异当时，一任流离恣征索。平生幸遇华阳客， 
向日餐霞转肥白。欲卖耕牛弃水田，移家且傍三茅宅。古



   卷621_6 【五歌·雨夜】陆龟蒙 

屋小茅干雨声大，自疑身著蓑衣卧。兼似孤舟小泊时， 
风吹折苇来相佐。我有愁襟无可那，才成好梦刚惊破。 
背壁残灯不及萤，重挑却向灯前坐。古



   卷621_7 【五歌·食鱼】陆龟蒙 

江南春旱鱼无泽，岁晏未曾腥鼎鬲。今朝有客卖鲈鲂， 
手提见我长于尺。呼儿舂取红莲米，轻重相当加十倍。 
且作吴羹助早餐，饱卧晴檐曝寒背。横戈负羽正纷纷， 
只用骁雄不用文。争如晓夕讴吟样，好伴沧洲白鸟群。斋



   卷621_8 【丁隐君歌】陆龟蒙 

华阳道士南游归，手中半卷青萝衣。自言逋客持赠我， 
乃是钱塘丁翰之。连江大抵多奇岫，独话君家最奇秀。 
盘烧天竺春笋肥，琴倚洞庭秋石瘦。草堂暗引龙泓溜， 
老树根株若蹲兽。霜浓果熟未容收，往往儿童杂猿狖。 
去岁猖狂有黄寇，官军解散无人斗。满城奔迸翰之闲， 
只把枯松塞圭窦。前度相逢正卖文，一钱不直虚云云。 
今来利作采樵客，可以抛身麋鹿群。丁隐君，丁隐君， 
叩头且莫变名氏，即日更寻丁隐君。主



   卷621_9 【紫溪翁歌】陆龟蒙 

一丘之木，其栖深也屋，吾容不辱；一溪之石， 
其居平也席，吾劳以息；一窦之泉，其音清也弦， 
吾方在悬。得乎人，得乎天，吾不知所以然而然。主



   卷621_10 【赓歌】陆龟蒙 

采江之鱼兮，朝船有鲈。采江之蔬兮，暮筐有蒲。 
左图且书，右琴与壶。寿欤夭欤，贵欤贱欤。斋



   卷621_11 【鹤媒歌】陆龟蒙 

偶系渔舟汀树枝，因看射鸟令人悲。盘空野鹤忽然下， 
背翳见媒心不疑。媒闲静立如无事，清唳时时入遥吹。 
裴回未忍过南塘，且应同声就同类。梳翎宛若相逢喜， 
只怕才来又惊起。窥鳞啄藻乍低昂，立定当胸流一矢。 
媒欢舞跃势离披，似谄功能邀弩儿。云飞水宿各自物， 
妒侣害群犹尔为。而况世间有名利，外头笑语中猜忌。 
君不见荒陂野鹤陷良媒，同类同声真可畏。斋



   卷621_12 【庆封宅古井行】陆龟蒙 

古甓团团藓花碧，鼎渫寒泉深百尺。江南戴白尽能言， 
此地曾为庆封宅。庆封嗜酒荒齐政，齐人剪族封奔迸。 
虽过鲁国羞鲁儒，欲弄吴民窃吴柄。吴分岩邑号朱方， 
子家负固心强梁。泽车豪马驰似水，锦凤玉龙森若墙。 
一朝云梦围兵至，胸陷锋铓脑涂地。因知富德不富财， 
颜氏箪瓢有深意。宣父尝违盗泉水，懦夫立事贪夫止。 
今歌此井示吴人，断绠沉瓶自兹始。斋



   卷621_13 【小鸡山樵人歌】陆龟蒙 

长其船兮利其斧，输予薪兮勿予侮。田予登兮榖予庾， 
突晨烟兮蓬缕缕。窗有明兮编有古，饱而安兮惟编是伍， 
时不用兮吾无汝抚。斋



   卷621_14 【吴俞儿舞歌·剑俞】陆龟蒙 

枝月喉，棹霜脊，北斗离离在寒碧。龙魂清，虎尾白， 
秋照海心同一色。纛影吒沙千影侧，神豪发直。 
四睨之人股佶栗，欲定不定定不得。舂牍残，儿且止。 
狄胡有胆大如山，怖亦死。主



   卷621_15 【吴俞儿舞歌·矛俞】陆龟蒙 

手盘风，头背分，电光战扇，欲刺敲心留半线。 
缠肩绕脰，dl合眩旋，卓植赴列，夺避中节。 
前冲函礼穴，上指孛彗灭，与君一用来有截。主



   卷621_16 【弩俞】陆龟蒙 

牛来开弦，人为置镞。捩机关，迸山谷，鹿骇涩，隼击迟。 
析毫中睫，洞腋分龟。达坚垒，残雄师，可以冠猛乐壮曲。 
抑扬蹈厉，有裂犀兕之气者，非公与？主



   卷621_17 【句曲山朝真词二首·迎真】陆龟蒙 

九华磬答寒泉急，十绝幡摇翠微湿。司命旍旌未下来， 
焚香抱简凝神立。残星下照霓襟冷，缺月才分鹤轮影。 
空洞灵章发一声，春来万壑烟花醒。主



   卷621_18 【句曲山朝真词二首·送真】陆龟蒙 

萦云凤髻飘然解，玉钺玄干俨先迈。朝真弟子悄无言， 
再拜碧杯添沆瀣。火gW跳跃龙毛盖，脑发青青wT綷綷。 
万象销沉一瞬间，空馀月外闻残佩。主



   卷621_19 【战秋辞】陆龟蒙 

八月空堂，前临隙荒。抽关散扇，晨乌未光。左右物态， 
森疏强梁。天随子爽駴恂栗，恍军庸之我当。濠然而沟， 
垒然而墙。纛然而桂，队然而篁。杉巉攒矛，蕉标建常。 
槁艾矢束，矫蔓弦张。蛙合助吹，鸟分启行。 
若革进而金止，固违阴而就阳。无何，云颜师，风旨伯。 
苍茫惨澹，隳危摵划。烟蒙上焚，雨阵下棘。如濠者注， 
如垒者辟；如纛者亚，如队者析；如矛者折，如常者拆； 
如矢者仆，如弦者磔；如吹者喑，如行者惕。 
石有发兮尽累，木有耳兮咸馘。云风雨烟，乘胜之势骄； 
杉篁蕉蔓，败北之气摵。天随子曰：吁，秋无神则已， 
如其有神，吾为尔羞之。南北畿圻，盗兴五期。方州大都， 
虎节龙旗。瓦解冰碎，瓜分豆离。斧抵耋老，干穿乳儿。 
昨宇今烬，朝人暮尸。万犊一啖，千仓一炊。扰践边朔， 
歼伤蜑夷。制质守帅，披攘城池。弓弮不刓，甲缀不离。 
凶渠歌笑，裂地无疑。天有四序，秋为司刑。少昊负扆， 
亲朝百灵。蓐收相臣，太白将星。可霾可电，可风可霆。 
可堑溺颠陷，可夭札迷冥。曾忘鏖剪，自意澄宁。 
苟蜡礼之云责，触天怒而谁丁，奈何欺荒庭？凌坏砌， 
摋崇茝，批宿蕙，揭编茅而逞力，断纬萧而作势， 
不过约弱欹垂，戕残废替。可谓弃其本而趋其末， 
舍其大而从其细也。辞犹未已，色若愧耻，于是堕者止， 
偃者起。斋



   卷621_20 【祝牛宫辞】陆龟蒙 

四牸三牯，中一去乳。天霜降寒，纳此室处。 
老农拘拘，度地不亩。东西几何，七举其武。 
南北几何，丈二加五。偶楹当闲，载尺入土。 
太岁在亥，馀不足数。上缔蓬茅，下远官府。 
耕耨以时，饮食得所。或寝或卧，免风免雨。 
宜尔子孙，实我仓庾。古



   卷621_21 【迎潮送潮辞·迎潮】陆龟蒙 

江霜严兮枫叶丹，潮声高兮墟落寒。鸥巢卑兮渔箔短， 
远岸没兮光烂烂。潮之德兮无际，既充其大兮又充其细。 
密幽人兮款柴门，寂寞流连兮依稀旧痕。 
濡腴泽槁兮潮之恩，不尸其功兮归于混元。斋



   卷621_22 【迎潮送潮辞·送潮】陆龟蒙 

潮西来兮又东下，日染中流兮红洒洒。汀葭苍兮屿蓼枯， 
风骚牢兮愁烟孤。大几望兮微将晦翳，睨瀛溶兮敛然而退。 
爱长波兮数数，一幅巾兮无缨可濯。帆生尘兮楫有衣， 
怅潮之还兮吾犹未归。主



   卷621_23 【问吴宫辞】陆龟蒙 

彼吴之宫兮江之那涯，复道盘兮当高且斜。 
波摇疏兮雾濛箔，菡萏国兮鸳鸯家。鸾之箫兮蛟之瑟， 
骈筠参差兮界丝密。宴曲房兮上初日， 
月落星稀兮歌酣未毕。越山丛丛兮越溪疾， 
美人雄剑兮相先后出。火姑苏兮沼长洲， 
此宫之丽人兮留乎不留。霜氛重兮孤榜晓， 
远树扶苏兮愁烟悄眇。欲摭愁烟兮问故基， 
又恐愁烟兮推白鸟。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十二 
 
   
　 
　

　
 　



   卷622_1 【萤诗】陆龟蒙 

肖翘虽振羽，戚促尽疑冰。风助流还急，烟遮点渐凝。 
不须轻列宿，才可拟孤灯。莫倚隋家事，曾烦下诏征。知



   卷622_2 【蝉】陆龟蒙 

只凭风作使，全仰柳为都。一腹清何甚，双翎薄更无。 
伴貂金换酒，并雀画成图。恐是千年恨，偏令落日呼。主



   卷622_3 【秋热】陆龟蒙 

自惜秋捐扇，今来意未衰。殷勤付柔握，淅沥待清吹。 
午气朱崖近，宵声白羽随。总如南国候，无复婕妤悲。斋



   卷622_4 【村中晚望】陆龟蒙 

抱杖柴门立，江村日易斜。雁寒犹忆侣，人病更离家。 
短鬓看成雪，双眸旧有花。何须万里外，即此是天涯。古



   卷622_5 【四明山诗·石窗】陆龟蒙 

石窗何处见，万仞倚晴虚。积霭迷青琐，残霞动绮疏。 
山应列圆峤，宫便接方诸。只有三奔客，时来教隐书。知



   卷622_6 【四明山诗·过云】陆龟蒙 

相访一程云，云深路仅分。啸台随日辨，樵斧带风闻。 
晓著衣全湿，寒冲酒不醺。几回归思静，仿佛见苏君。主



   卷622_7 【四明山诗·云南】陆龟蒙 

云南更有溪，丹砾尽无泥。药有巴賨卖，枝多越鸟啼。 
夜清先月午，秋近少岚迷。若得山颜住，芝zC手自携。斋



   卷622_39 【四明山诗·云北】陆龟蒙 

云北是阳川，人家洞壑连。坛当星斗下，楼拶翠微边。 
一半遥峰雨，三条古井烟。金庭如有路，应到左神天。古



   卷622_40 【四明山诗·鹿亭】陆龟蒙 

鹿亭岩下置，时领白麛过。草细眠应久，泉香饮自多。 
认声来月坞，寻迹到烟萝。早晚吞金液，骑将上绛河。知



   卷622_41 【四明山诗·樊榭】陆龟蒙 

樊榭何年筑，人应白日飞。至今山客说，时驾玉麟归。 
乳蒂缘松嫩，芝台出石微。凭栏虚目断，不见羽华衣。主



   卷622_42 【四明山诗·潺湲洞】陆龟蒙 

石浅洞门深，潺潺万古音。似吹双羽管，如奏落霞琴。 
倒穴漂龙沫，穿松溅鹤襟。何人乘月弄，应作上清吟。斋



   卷622_43 【四明山诗·青棂子】陆龟蒙 

山实号青棂，环冈次第生。外形坚绿壳，中味敌璚英。 
堕石樵儿拾，敲林宿鸟惊。亦应仙吏守，时取荐层城。古



   卷622_44 【四明山诗·鞠侯】陆龟蒙 

何事鞠侯名，先封在四明。但为连臂饮，不作断肠声。 
野蔓垂缨细，寒泉佩玉清。满林游宦子，谁为作君卿。知



   卷622_45 【奉和袭美赠魏处士五贶诗·五泻舟】陆龟蒙 

样自桐川得，词因隐地成。好渔翁亦喜，新白鸟还惊。 
沙际拥江沫，渡头横雨声。尚应嫌越相，遗祸不遗名。主



   卷622_46 【奉和袭美赠魏处士五贶诗·华顶杖】陆龟蒙 

万古阴崖雪，灵根不为枯。瘦于霜鹤胫，奇似黑龙须。 
拄访谭玄客，持看泼墨图。湖云如有路，兼可到仙都。斋



   卷622_47 【奉和袭美赠魏处士五贶诗·太湖砚】陆龟蒙 

谁截小秋滩，闲窥四绪宽。绕为千嶂远，深置一潭寒。 
坐久云应出，诗成墨未干。不知新博物，何处拟重刊。古



   卷622_48 【奉和袭美赠魏处士五贶诗·乌龙养和】陆龟蒙 

养和名字好，偏寄道情深。所以亲逋客，兼能助五禽。 
倚肩沧海望，钩膝白云吟。不是逍遥侣，谁知世外心。知



   卷622_49 【奉和袭美赠魏处士五贶诗·诃陵尊】陆龟蒙 

鱼骼匠成尊，犹残海浪痕。外堪欺玳瑁，中可酌昆仑。 
水绕苔矶曲，山当草阁门。此中醒复醉，何必问乾坤。主



   卷622_50 【奉酬袭美早春病中书事】陆龟蒙 

只贪诗调苦，不计病容生。我亦休文瘦，君能叔宝清。 
药须勤一服，春莫累多情。欲入毗耶问，无人敌净名。斋



   卷622_51 【又酬次韵】陆龟蒙 

从来多远思，尤向静中生。所以令心苦，还应是骨清。 
酒香偏入梦，花落又关情。积此风流事，争无后世名。古



   卷622_52 【奉酬袭美秋晚见题二首】陆龟蒙 

为爱晚窗明，门前亦懒行。图书看得熟，邻里见还生。 
鸟啄琴材响，僧传药味精。缘君多古思，携手上空城。知

何事乐渔樵，巾车或倚桡。和诗盈古箧，赊酒半寒瓢。 
失雨园蔬赤，无风蚛叶凋。清言一相遗，吾道未全消。斋



   卷622_53 【奉和袭美初冬章上人院】陆龟蒙 

每伴来方丈，还如到四禅。菊承荒砌露，茶待远山泉。 
画古全无迹，林寒却有烟。相看吟未竟，金磬已泠然。古



   卷622_54 【袭美见题郊居十首，因次韵酬之以伸荣谢】陆龟蒙 

近来唯乐静，移傍故城居。闲打修琴料，时封谢药书。 
夜停江上鸟，晴晒箧中鱼。出亦图何事，无劳置栈车。知

倩人医病树，看仆补衡茅。散发还同阮，无心敢慕巢。 
简便书露竹，尊待破霜匏。日好林间坐，烟萝近欲交。斋

倭僧留海纸，山匠制云床。懒外应无敌，贫中直是王。 
池平鸥思喜，花尽蝶情忙。欲问新秋计，菱丝一亩强。知

故山空自掷，当路竟谁知。只有经时策，全无养拙资。 
病深怜灸客，炊晚信樵儿。谩欲陈风俗，周官未采诗。斋

福地能容堑，玄关讵有扉。静思琼版字，闲洗铁筇衣。 
鸟破凉烟下，人冲暮雨归。故园秋草梦，犹记绿微微。知

水影沉鱼器，邻声动纬车。燕轻捎坠叶，蜂懒卧燋花。 
说史评诸例，论兵到百家。明时如不用，归去种桑麻。斋

禹穴奇编缺，雷平异境残。静吟封箓检，归兴削帆竿。 
白石堪为饭，青萝好作冠。几时当斗柄，同上步罡坛。知

强起披衣坐，徐行处暑天。上阶来斗雀，移树去惊蝉。 
莫问盐车骏，谁看酱瓿玄。黄金如可化，相近买云泉。斋

野入青芜巷，陂侵白竹门。风高开栗刺，沙浅露芹根。 
迸鼠缘藤桁，饥乌立石盆。东吴虽不改，谁是武王孙。知

疏慵真有素，时势尽无能。风月虽为敌，林泉幸未憎。 
酒材经夏阙，诗债待秋征。只有君同癖，闲来对曲肱。斋



   卷622_55 【和张广文贲旅泊吴门次韵】陆龟蒙 

高秋能叩触，天籁忽成文。苦调虽潜倚，灵音自绝群。 
茅峰曾醮斗，笠泽久眠云。许伴山中躅，三年任一醺。古



   卷622_56 【又次前韵酬广文】陆龟蒙 

独倚秋光岸，风漪学簟文。玄堪教凤集，书好换鹅群。 
叶堕平台月，香消古径云。强歌非白纻，聊以送馀醺。知



   卷622_57 【送延陵张宰】陆龟蒙 

春尽未离关，之官亦似闲。不嫌请薄俸，为喜带名山。 
默祷三真后，高吟十字还。只应江上鸟，时下讼庭间。主



   卷622_58 【送人罢官归茅山】陆龟蒙 

呼僮晓拂鞍，归上大茅端。薄俸虽休入，明霞自足餐。 
暗霜松粒赤，疏雨草堂寒。又凿中峰石，重修醮月坛。斋



   卷622_59 【立春日】陆龟蒙 

去年花落时，题作送春诗。自为重相见，应无今日悲。 
道孤逢识寡，身病买名迟。一夜东风起，开帘不敢窥。古



   卷622_60 【中秋夜寄友生】陆龟蒙 

秋来一度满，重见色难齐。独坐犹过午，同吟不到西。 
疏芒唯斗在，残白合河迷。更忆前年望，孤舟泊大溪。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十三 
 
   
　 
　

　
 　



   卷623_1 【奉和袭美古杉三十韵】陆龟蒙 

众木尽相遗，孤芳独任奇。锸天形硉兀，当殿势頫危。 
恐是夸娥怒，教临嶻嶭衰。节穿开耳目，根瘿坐熊罴。 
世只论荣落，人谁问等衰。有巅从日上，无叶与秋欺。 
虎搏应难动，雕蹲不敢迟。战锋新缺齾，烧岸黑bO黧。 
斗死龙骸杂，争奔鹿角差。肢销洪水脑，棱耸梵天眉。 
磔索珊瑚涌，森严獬豸窥。向空分荦指，冲浪出鲸鬐。 
杨仆船橦在，蚩尤阵纛隳。下连金粟固，高用铁菱披。 
挺若苻坚棰，浮于祖纳椎。峥嵘惊露鹤，bp趚阂云螭。 
傍宇将支压，撑霄欲抵隵。背交虫臂挶，相向鹘拳追。 
格笔差犹立，阶干卓未麾。鬼神应暗画，风雨恐潜移。 
已觉寒松伏，偏宜后土疲。好邀清啸傲，堪映古茅茨。 
材大应容蝎，年深必孕夔。后雕依佛氏，初植必僧弥。 
拥肿烦庄辩，槎牙费庾词。咏多灵府困，搜苦化权卑。 
类既区中寡，朋当物外推。蟠桃标日域，珠草侍仙墀。 
真宰诚求梦，春工幸可医。若能嘘嶰竹，犹足动华滋。古



   卷623_2 【奉和袭美新秋言怀三十韵次韵】陆龟蒙 

身闲唯爱静，篱外是荒郊。地僻怜同巷，庭喧厌累巢。 
岸声摇舴艋，窗影辨蟏蛸。径只溪禽下，关唯野客敲。 
竹冈从古凸，池缘本来bn。早藕擎霜节，凉花束紫梢。 
渔情随锤网，猎兴起鸣髇。好梦经年说，名方著处抄。 
才疏惟自补，技痒欲谁抓。窗静常悬dO，鞭闲不正鞘。 
山衣轻斧藻，天籁逸弦匏。蕙转风前带，桃烘雨后胶。 
藓干黏晚砌，烟湿动晨庖。沉约便图籍，扬雄重酒肴。 
目曾窥绝洞，耳不犯征铙。历外穷飞朔，蓍中记伏爻。 
石林空寂历，云肆肯哓譊。松桂何妨蠹，龟龙亦任嘲。 
未能丹作髓，谁相紫为胞。莫把荣枯异，但和大小包。 
由弓猿不捷，梁圈虎忘虓。旧友怀三益，关山阻二崤。 
道随书簏古，时共钓轮抛。好作忘机士，须为莫逆交。 
看君驰谏草，怜我卧衡茅。出处虽冥默，薰莸肯溷殽。 
岸沙从鹤印，崖蜜劝人摷。白菌盈枯枿，黄精满绿筲。 
仙因隐居信，禅是净名教。勿谓江湖永，终浮一大瓟。古



   卷623_3 【和袭美江南书情二十韵寄秘阁韦校书贻之商洛…次韵】陆龟蒙 

我志如鱼乐，君词称凤衔。暂来从露冕，何事买云岩。 
水石应容病，松篁未听谗。罐香松蠹腻，山信药苗缄。 
爱鹭欹危立，思猿矍铄獑。谢才偏许脁，阮放最怜咸。 
大乐宁忘缶，奇工肯顾瑊。客愁迷旧隐，鹰健想秋毚。 
砚缺犹慵琢，文繁却要芟。雨馀幽沼净，霞散远峰巉。 
洗笔烟成段，培花土作杴。访僧还觅伴，医鹤自须监。 
荒庙犹怀季，清滩几梦严。背风开蠹简，冲浪试新帆。 
闷忆年支酒，闲裁古样衫。钓家随野舫，仙蕴逐雕函。 
度岁赊羸马，先春买小螊。共疏泉入竹，同坐月过杉。 
染翰穷高致，怀贤发至諴。不堪潘子鬓，愁促易髟髟。知



   卷623_4 【忆袭美洞庭观步奉和次韵】陆龟蒙 

闻君游静境，雅具更摐摐。竹伞遮云径，藤鞋踏藓矼。 
杖斑花不一，尊大瘿成双。水鸟行沙屿，山僧礼石幢。 
已甘三秀味，谁念百牢腔。远棹投何处，残阳到几窗。 
仙谣珠树曲，村饷白醅缸。地里方吴会，人风似冉厖。 
探幽非遁世，寻胜肯迷邦。为读江南传，何贤过二庞。斋



   卷623_5 【江墅言怀】陆龟蒙 

病身兼稚子，田舍劣相容。迹共公卿绝，贫须稼穑供。 
月方行到闰，霜始近言浓。树少栖禽杂，村孤守犬重。 
汀洲藏晚弋，篱落露寒舂。野弁欹还整，家书拆又封。 
杉篁宜夕照，窗户倚疏钟。南北唯闻战，纵横未胜农。 
大春虽苦学，叔夜本多慵。直使貂裘弊，犹堪过一冬。知



   卷623_6 【自和次前韵】陆龟蒙 

命既时相背，才非世所容。著书粮易绝，多病药难供。 
梦为怀山数，愁因戒酒浓。鸟媒呈不一，鱼寨下仍重。 
晚桁蓑兼褐，晴檐织带舂。著签分水味，标石认田封。 
此地家三户，何人禄万钟。草堂聊当贵，金穴任轻农。 
把钓竿初冷，题诗笔未慵。莫忧寒事晚，江上少严冬。斋



   卷623_7 【秋日遣怀十六韵寄道侣】陆龟蒙 

尽日临风坐，雄词妙略兼。共知时世薄，宁恨岁华淹。 
且把灵方试，休凭吉梦占。夜然烧汞火，朝炼洗金盐。 
有路求真隐，无媒举孝廉。自然成啸傲，不是学沉潜。 
水恨同心隔，霜愁两鬓沾。鹤屏怜掩扇，乌帽爱垂檐。 
雅调宜观乐，清才称典签。冠頫玄发少，书健紫毫尖。 
故疾因秋召，尘容畏日黔。壮图须行行，儒服谩襜襜。 
片石聊当枕，横烟欲代帘。蠹根延穴蚁，疏叶漏庭蟾。 
药鼎高低铸，云庵早晚苫。胡麻如重寄，从诮我无厌。主



   卷623_8 【京口与友生话别】陆龟蒙 

共是悲秋客，相逢恨不堪。雁频辞蓟北，人尚在江南。 
名利机初发，樵渔事先谙。松门穿戴寺，荷径绕秦潭。 
绳检真难束，疏慵却易耽。枕当高树稳，茶试远泉甘。 
架上经唯一，尊前雅只三。风云劳梦想，天地人醺酣。 
历自尧阶数，书因禹穴探。御龙虽世禄，下马亦清谭。 
国计徒盈策，家储不满甔。断帘从燕出，頫弁请人簪。 
木坠凉来叶，山横霁后岚。竹窗深窈窕，苔洞绿龛弇。 
积行依颜子，和光则老聃。杖诚为虎节，披信作鲛函。 
养鹭看窥沼，寻僧助结庵。功名思马援，歌唱咽羊昙。 
乞食羞孤凤，无衣羡八蚕。系帆留宿客，吟句任羸骖。 
宠鹤空无卫，占乌未见gm。香还须是桂，青会出于蓝。 
蜀酒时倾瓿，吴虾遍发坩。玉封千挺藕，霜闭一筒柑。 
惜佩终邀祸，辞环好激贪。宗溟虽畎浍，成厦必楩楠。 
碧玉雕琴荐，黄金饰剑镡。烟缘莎砌引，水为药畦担。 
博物君能继，多才我尚惭。别离犹得在，秋鬓未鬖鬖。主



   卷623_9 【丹阳道中寄友生】陆龟蒙 

烟树绿微微，春流浸竹扉。短蓑携稚去，孤艇载鱼归。 
海俗芦编室，村娃练束衣。旧栽奴橘老，新刈女桑肥。 
锦鲤冲风掷，丝禽掠浪飞。短亭幽径入，陈庙数峰围。 
地废金牛暗，陵荒石兽稀。思君同一望，帆上怨馀晖。知



   卷623_10 【寄茅山何道士】陆龟蒙 

终身持玉舄，丹诀未应传。况是曾同宿，相违便隔年。 
问颜知更少，听话想逾玄。古箓文垂露，新金汞绝烟。 
蜂供和饵蜜，人寄买溪钱。紫燕长巢硐，青龟忽上莲。 
箧藏征隐诏，囊佩摄生篇。圃暖芝台秀，岩春乳管圆。 
池栖子孙鹤，堂宿弟兄仙。幸阅灵书次，心期赐一编。斋



   卷623_11 【江南秋怀寄华阳山人】陆龟蒙 

栉发凉天曙，含毫故国情。归心一夜极，病体九秋轻。 
忽起襜褕咏，因悲络纬鸣。逢山即堪隐，何路可图荣。 
揲策空占命，持竿不钓名。忘忧如有待，纵懒似无营。 
小径才分草，斜扉劣辨荆。冷荷承露菂，疏菊卧烟茎。 
谱为听琴阅，图缘看海帧。鹭毛浮岛白，鱼尾撇波赪。 
庭橘低攀嗅，园葵旋折烹。饿乌窥食案，斗鼠落书棚。 
种豆悲杨恽，投瓜忆卫旍。东林谁处士，南郭自先生。 
分野星多蹇，连山卦少亨。衣裾徒博大，文籍漫纵横。 
兰叶骚人佩，莼丝内史羹。鹖冠难适越，羊酪未饶伧。 
倚啸微抽恨，论玄好析酲。栖迟劳鼓箧，豪侠爱金籝。 
炼药传丹鼎，尝茶试石bP。沼连枯苇暗，窗对脱梧明。 
未达讥张翰，非才嫉祢衡。远怀魂易黯，幽愤骨堪惊。 
砺缺知矛利，磨瑕见璧瑛。道源疏滴沥，儒肆售精诚。 
敢叹良时掷，犹胜乱世撄。相秦犹几死，王汉尚当黥。 
饮啄期应定，穷通势莫争。髡钳为皂隶，谭笑得公卿。 
浴日安知量，追风不计程。尘埃张耳分，肝胆季心倾。 
谕蜀专操檄，通瓯独请缨。匹夫能曲踊，万骑可横行。 
许国轻妻子，防边重战耕。俄分上尊酒，骤厌五侯鲭。 
静默供三语，从容等一枰。弘深司马法，雄杰贰师兵。 
朔雪埋烽燧，寒笳裂旆旌。乘时收句注，即日扫欃枪。 
武昔威殊俗，文今被八弦。琮璜陈始毕，韶夏教初成。 
芽孽群妖灭，松筠百度贞。郎官青琐拜，使者绣衣迎。 
帝道将云辟，浇波渐砥平。学徒羞说霸，佳士耻为跉。 
负杖歌栖亩，操觚赋北征。才当曹斗怯，书比惠车盈。 
谢氏怜儿女，郄家贵舅甥。唯荒稚珪宅，莫赠景山枪。 
贤彦风流远，江湖思绪萦。讴哑摇舴艋，出没漾䴔䴖。 
晚树参差碧，奇峰逦迤晴。水喧揌紫芡，村响yw香粳。 
荷笠渔翁古，穿篱守犬狞。公衫白纻卷，田饷绿筲擎。 
地与膏腴错，人多富寿并。相欢时帖泰，独坐岁峥嵘。 
唧啧蛩吟壁，连轩鹤舞楹。戍风飘叠鼓，邻月动哀筝。 
未得文章力，何由俸禄请。和铅还搰搰，持斧自丁丁。 
惊惧疑凋朽，功勤过屑琼。凝神披夕秀，尽力取朝英。 
蠹简开尘箧，寒灯立晓檠。静翻词客系，闲难史官评。 
天地宁舒惨，山川自变更。只能分跖惠，谁解等殇彭。 
项岂重瞳圣，夔犹一足cF。阮高酣麹糵，庄达谢牺牲。 
齰舌无劳话，宽心岂可盛。但从垆冶锻，莫受罻罗婴。 
砚拨萍根洗，舟冲蓼穗撑。短床编翠竹，低机凭红柽。 
霜信催杨柳，烟容袅杜蘅。桁排巢燕燕，屏画醉猩猩。 
懒桧推岚影，飞泉撼玉琤。fsfp寻远近，握槊斗输赢。 
枝压离披瓠，檐垂礧磊橙。忘情及宗炳，抱疾过刘桢。 
野馈夸菰饭，江商贾蔗饧。送神抱瓦釜，留客上瓷觥。 
举楫挥青剑，鸣榔扣远钲。鸟行沉莽碧，鱼队破泓澄。 
手戟非吾事，腰镰且发硎。谅难求摽摽，聊欲取铮铮。 
几叹虫甘蓼，还思鹿美苹。愁长难自剪，歌断有谁赓。 
未去师黄石，空能说白珩。性湍休激浪，言莠罢抽萌。 
地僻琴尊独，溪寒杖屦清。物齐消臆对，戈倒共心盟。 
丝曳灵妃瑟，金涵太子笙。幽栖胶竹坞，仙虑驿蓬瀛。 
想像珠襦凤，追飞翠蕊莺。雾帘深杳悄，云磬冷敲铿。 
箓字多阶品，华阳足弟兄。焚香凝一室，尽日思层城。 
匿景崦嵫色，呀空渤澥声。吾当营巨黍，东去射长鲸。古



   卷623_12 【送宣武从事越中按狱】陆龟蒙 

晓看呈使范，知欲敕星轺。水国难驱传，山城便倚桡。 
秉筹先独立，持法称高标。旌旆临危堞，金丝发丽谯。 
别愁当翠巘，冤望隔风潮。木落孤帆迥，江寒叠鼓飘。 
客鸿吴岛尽，残雪剡汀消。坐想休秦狱，春应到柳条。斋



   卷623_13 【江南冬至和人怀洛下】陆龟蒙 

昔居清洛涯，长恨苦寒迟。自作江南客，稀迟下雪时。 
有烟栖菊梗，无冻落杉枝。背日能寻径，临风尚覆棋。 
鸟声浑欲转，草邑固应知。与看平湖上，东流或片澌。斋



   卷623_14 【谨和谏议罢郡叙怀六韵】陆龟蒙 

已报东吴政，初捐左契归。天应酬苦节，人不犯寒威。 
江上思重借，朝端望载饥。紫泥封夜诏，金殿赐春衣。 
对酒情何远，裁诗思极微。待升熔造日，江海问渔扉。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十四 
 
   
　 
　

　
 　



   卷624_1 【二遗诗】陆龟蒙 

谁从毫末见参天，又到苍苍化石年。万古清风吹作籁， 
一条寒溜滴成穿。闲追金带徒劳恨，静格朱丝更可怜。 
幸与野人俱散诞，不烦良匠更雕镌。主



   卷624_2 【䴔䴖】陆龟蒙 

词赋曾夸鸀鳿流，果为名误别沧洲。虽蒙静置疏笼晚， 
不似闲栖折苇秋。自昔稻粱高鸟畏，至今珪组野人仇。 
防徽避缴无穷事，好与裁书谢白鸥。主



   卷624_3 【新秋月夕，客有自远相寻者，作吴体二首以赠】陆龟蒙 

风初寥寥月乍满，杉篁左右供馀清。因君一话故山事， 
忆鹤互应深溪声。云门老僧定未起，白阁道士遥相迎。 
日闻羽檄日夜急，掉臂欲归岩下行。主

惊闻远客访良夜，扶病起坐纶巾欹。清谈白纻思悄悄， 
玉绳银汉光离离。三吴烟雾且如此，百越琛赆来何时。 
林端片月落未落，强慰别情言后期。斋



   卷624_4 【闲书】陆龟蒙 

病学高僧置一床，披衣才暇即焚香。闲阶雨过苔花润， 
小簟风来薤叶凉。南国羽书催部曲，东山毛褐傲羲皇。 
升平闻道无时节，试问中林亦不妨。斋



   卷624_5 【独夜】陆龟蒙 

新秋霁夜有清境，穷襜病客无佳期。生公把经向石说， 
而我对月须人为。独行独坐亦独酌，独玩独吟还独悲。 
古称独坐与独立，若比群居终校奇。斋



   卷624_6 【寄吴融】陆龟蒙 

一夜秋声入井桐，数枝危绿怕西风。霏霏晚砌烟华上， 
淅淅疏帘雨气通。君整轮蹄名未了，我依琴鹤病相攻。 
到头江畔从渔事，织作中流万尺篊。斋



   卷624_7 【中秋待月】陆龟蒙 

转缺霜轮上转迟，好风偏似送佳期。帘斜树隔情无限， 
烛暗香残坐不辞。最爱笙调闻北里，渐看星澹失南箕。 
何人为校清凉力，未似初圆欲午时。斋



   卷624_8 【重忆白菊】陆龟蒙 

我怜贞白重寒芳，前后丛生夹小堂。月朵暮开无绝艳， 
风茎时动有奇香。何惭谢雪清才咏，不羡刘梅贵主妆。 
更忆幽窗凝一梦，夜来村落有微霜。斋



   卷624_9 【别墅怀归】陆龟蒙 

水国初冬和暖天，南荣方好背阳眠。题诗朝忆复暮忆， 
见月上弦还下弦。遥为晚花吟白菊，近炊香稻识红莲。 
何人授我黄金百，买取苏君负郭田。斋



   卷624_10 【寄淮南郑宝书记】陆龟蒙 

记室千年翰墨孤，唯君才学似应徐。五丁驱得神功尽， 
二酉搜来秘检疏。炀帝帆樯留泽国，淮王笺奏入班书。 
清词醉草无因见，但钓寒江半尺鲈。斋



   卷624_11 【小雪后书事】陆龟蒙 

时候频过小雪天，江南寒色未曾偏。枫汀尚忆逢人别， 
麦陇唯应欠雉眠。更拟结茅临水次，偶因行药到村前。 
邻翁意绪相安慰，多说明年是稔年。斋



   卷624_12 【寒夜同袭美访北禅院寂上人】陆龟蒙 

月楼风殿静沉沉，披拂霜华访道林。鸟在寒枝栖影动， 
人依古堞坐禅深。明时尚阻青云步，半夜犹追白石吟。 
自是海边鸥伴侣，不劳金偈更降心。斋



   卷624_13 【和袭美江南道中怀茅山广文南阳博士三首次韵】陆龟蒙 

一片轻帆背夕阳，望三峰拜七真堂。天寒夜漱云牙净， 
雪坏晴梳石发香。自拂烟霞安笔格，独开封检试砂床。 
莫言洞府能招隐，会辗飙轮见玉皇。斋

壶中行坐可携天，何况林间息万缘。组绶任垂三品石， 
佩环从落四公泉。丹台已运阴阳火，碧简须雕次第仙。 
想得雷平春色动，五芝烟甲又芊眠。古

良常应不动移文，金醴从酸亦自醺。桂父旧歌飞绛雪， 
桐孙新韵倚玄云。春临柳谷莺先觉，曙醮芜香鹤共闻。 
珍重双双玉条脱，尽凭三岛寄羊君。知



   卷624_14 【早春雪中作吴体寄袭美】陆龟蒙 

迎春避腊不肯下，欺花冻草还飘然。光填马窟盖塞外， 
势压鹤巢偏殿巅。山炉瘿节万状火，墨突乾衰孤穗烟。 
君披鹤氅独自立，何人解道真神仙。知



   卷624_15 【奉和袭美吴中言情见寄次韵】陆龟蒙 

菰烟芦雪是侬乡，钓线随身好坐忘。徒爱右军遗点画， 
闲披左氏得膏肓。无因月殿闻移屟，只有风汀去采香。 
莫问江边渔艇子，玉皇看赐羽衣裳。知



   卷624_16 【和袭美扬州看辛夷花次韵】陆龟蒙 

柳疏梅堕少春丛，天遣花神别致功。高处朵稀难避日， 
动时枝弱易为风。堪将乱蕊添云肆，若得千株便雪宫。 
不待群芳应有意，等闲桃杏即争红。知



   卷624_17 【奉和袭美行次野梅次韵】陆龟蒙 

飞棹参差拂早梅，强欺寒色尚低徊。风怜薄媚留香与， 
月会深情借艳开。梁殿得非萧帝瑞，齐宫应是玉儿媒。 
不知谢客离肠醒，临水应添万恨来。知



   卷624_18 【奉和袭美暇日独处见寄】陆龟蒙 

谢府殷楼少暇时，又抛清宴入书帷。三千馀岁上下古， 
八十一家文字奇。冷梦汉皋怀鹿隐，静怜烟岛觉鸿离。 
知君满箧前朝事，凤诺龙奴借与窥。知



   卷624_19 【奉和袭美见访不遇】陆龟蒙 

为愁烟岸老尘嚣，扶病呼儿劚翠苕。只道府中持简牍， 
不知林下访渔樵。花盘小墢晴初压，叶拥疏篱冻未烧。 
倚仗遍吟春照午，一池冰段几多消。知



   卷624_20 【酬袭美见寄海蟹】陆龟蒙 

药杯应阻蟹螯香，却乞江边采捕郎。自是扬雄知郭索， 
且非何胤敢餦餭。骨清犹似含春霭，沫白还疑带海霜。 
强作南朝风雅客，夜来偷醉早梅傍。知



   卷624_21 【奉和袭美开元寺客省早景即事次韵】陆龟蒙 

日上罘罳叠影红，一声清梵万缘空。褵褷满地贝多雪， 
料峭入楼于阗风。水榭初抽寥泬思，作窗犹挂梦魂中。 
灵香散尽禅家接，谁共殷源小品同。知



   卷624_22 【独夜有怀因作吴体寄袭美】陆龟蒙 

人吟侧景抱冻竹，鹤梦缺月沈枯梧。清涧无波鹿无魄， 
白云有根虬有须。云虬涧鹿真逸调，刀名锥利非良图。 
不然快作燕市饮，笑抚肉枅眠酒垆。知



   卷624_23 【阖闾城北有卖花翁，讨春之士往往造焉，因招袭美】陆龟蒙 

故城边有卖花翁，水曲舟轻去尽通。十亩芳菲为旧业， 
一家烟雨是元功。闲添药品年年别，笑指生涯树树红。 
若要见春归处所，不过携手问东风。知



   卷624_24 【奉和袭美病中庭际海石榴花盛发见寄次韵】陆龟蒙 

紫府真人饷露囊，猗兰灯烛未荧煌。丹华乞曙先侵日， 
金焰欺寒却照霜。谁与佳名从海曲，只应芳裔出河阳。 
那堪谢氏庭前见，一段清香染郄郎。知



   卷624_25 【袭美以春橘见惠兼之雅篇，因次韵酬谢】陆龟蒙 

到春犹作九秋鲜，应是亲封白帝烟。良玉有浆须让味， 
明珠无颣亦羞圆。堪居汉苑霜梨上，合在仙家火枣前。 
珍重更过三十子，不堪分付野人边。知



   卷624_26 【奉和袭美病中书情寄上崔谏议次韵】陆龟蒙 

或偃虚斋或在公，蔼然林下昔贤风。庭前有蝶争烟蕊， 
帘外无人报水筒。行药不离深幌底，寄书多向远山中。 
西园夜烛偏堪忆，曾为题诗刻半红。知



   卷624_27 【奉酬袭美病中见寄】陆龟蒙 

逢花逢月便相招，忽卧云航隔野桥。春恨与谁同酩酊， 
玄言何处问逍遥。题诗石上空回笔，拾蕙汀边独倚桡。 
早晚却还岩下电，共寻芳径结烟条。知



   卷624_28 【奉和袭美病孔雀】陆龟蒙 

懒移金翠傍檐楹，斜倚芳丛旧态生。唯奈瘴烟笼饮啄， 
可堪春雨滞飞鸣。鸳鸯水畔回头羡，豆蔻图前举眼惊。 
争得鹧鸪来伴著，不妨还校有心情。知



   卷624_29 【上元日道室焚修寄袭美】陆龟蒙 

三清今日聚灵官，玉刺齐抽谒广寒。执盖冒花香寂历， 
侍晨交佩响阑珊。将排凤节分阶易，欲校龙书下笔难。 
唯有世尘中小兆，夜来心拜七星坛。知



   卷624_30 【正月十五惜春寄袭美】陆龟蒙 

六分春色一分休，满眼东波尽是愁。花匠凝寒应束手， 
酒龙多病尚垂头。无穷懒惰齐中散，有底机谋敌右侯。 
见织短篷裁小楫，拏烟闲弄个渔舟。知



   卷624_31 【袭美病中闻余游颜家园见寄，次韵酬之】陆龟蒙 

日华风蕙正交光，羯末相携藉草塘。佳酒旋倾醽醁嫩， 
短船闲弄木兰香。烟丝鸟拂来萦带，蕊榼人收去约簧。 
今日好为联句会，不成刚为欠檀郎。知



   卷624_32 【春雨即事寄袭美】陆龟蒙 

小谢轻埃日日飞，城边江上阻春晖。虽愁野岸花房冻， 
还得山家药笋肥。双屐著频看齿折，败裘披苦见毛稀。 
比邻钓叟无尘事，洒笠鸣蓑夜半归。知



   卷624_33 【奉和袭美抱疾杜门见寄次韵】陆龟蒙 

虽失春城醉上期，下帷裁遍未裁诗。因吟郢岸百亩蕙， 
欲采商崖三秀枝。栖野鹤笼宽使织，施山僧饭别教炊。 
但医沈约重瞳健，不怕江花不满枝。知



   卷624_34 【偶掇野蔬寄袭美有作】陆龟蒙 

野园烟里自幽寻，嫩甲香蕤引渐深。行歇每依鸦舅影， 
挑频时见鼠姑心。凌风蔼彩初携笼，带露虚疏或贮襟。 
欲助春盘还爱否，不妨萧洒似家林。知



   卷624_35 【奉和袭美卧疾感春见寄次韵】陆龟蒙 

共寻花思极飞腾，疾带春寒去未能。烟径水涯多好鸟， 
竹床蒲椅但高僧。须知日富为神授，只有家贫免盗憎。 
除却数函图籍外，更将何事结良朋。知



   卷624_36 【徐方平后闻赦因寄袭美】陆龟蒙 

新春旒扆御翚轩，海内初传涣汗恩。秦狱已收为厉气， 
瘴江初返未招魂。英材尽作龙蛇蛰，战地多成虎豹村。 
除却数般伤痛外，不知何事及王孙。知



   卷624_37 【袭美以鱼笺见寄，因谢成篇】陆龟蒙 

捣成霜粒细鳞鳞，知作愁吟喜见分。向日乍惊新茧色， 
临风时辨白萍文。好将花下承金粉，堪送天边咏碧云。 
见倚小窗亲襞染，尽图春色寄夫君。知



   卷624_38 【次和袭美病后春思】陆龟蒙 

气和灵府渐氤氲，酒有贤人药有君。七字篇章看月得， 
百劳言语傍花闻。闲寻古寺消晴日，最忆深溪枕夜云。 
早晚共摇孤艇去，紫屏风外碧波文。知



   卷624_39 【袭美以公斋小宴见招，因代书寄之】陆龟蒙 

早云才破漏春阳，野客晨兴喜又忙。自与酌量煎药水， 
别教安置晒书床。依方酿酒愁迟去，借样裁巾怕索将。 
唯待数般幽事了，不妨还入少年场。知



   卷624_40 【京口】陆龟蒙 

江干古渡伤离情，断山零落春潮平。东风料峭客帆远， 
落叶夕阳天际明。战舸昔浮千骑去，钓舟今载一翁轻。 
可怜宋帝筹帷处，苍翠无烟草自生。知



   卷624_41 【润州送人往长洲】陆龟蒙 

秋来频上向吴亭，每上思归意剩生。废苑池台烟里色， 
夜村蓑笠雨中声。汀洲月下菱船疾，杨柳风高酒旆轻。 
君住松江多少日，为尝鲈鲙与莼羹。知



   卷624_42 【润州江口送人谒池阳卫郎中】陆龟蒙 

山翁曾约旧交欢，须拂侯门侧注冠。月在石头摇戍角， 
风生江口亚帆竿。闲随野醉溪声闹，独伴清谭晓色残。 
待取新秋归更好，九华苍翠入楼寒。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十五 
 
   
　 
　

　
 　



   卷625_1 【袭美以纱巾见惠继以雅音，因次韵酬谢】陆龟蒙 

薄如蝉翅背斜阳，不称春前赠罱郎。初觉顶寒生远吹， 
预忧头白透新霜。堪窥水槛澄波影，好拂花墙亚蕊香。 
知有芙蓉留自戴，欲峨烟雾访黄房。古



   卷625_2 【闻袭美有亲迎之期因以寄贺】陆龟蒙 

梁鸿夫妇欲双飞，细雨轻寒拂雉衣。初下雪窗因眷恋， 
次乘烟幰奈光辉。参差扇影分华月，断续箫声落翠微。 
见说春风偏有贺，露花千朵照庭闱。古



   卷625_3 【袭美以巨鱼之半见分因以酬谢】陆龟蒙 

谁与春江上信鱼，可怜霜刃截来初。鳞隳似撤骚人屋， 
腹断疑伤远客书。避网几跳山影破，逆风曾蹙浪花虚。 
今朝最是家童喜，免泥荒畦掇野蔬。古



   卷625_4 【奉和袭美馆娃宫怀古次韵】陆龟蒙 

镂楣消落濯春雨，苍翠无言空断崖。草碧未能忘帝女， 
燕轻犹自识宫钗。江山只有愁容在，剑珮应和愧色埋。 
赖在伍员骚思少，吴王才免似荆怀。古



   卷625_5 【同袭美游北禅院（院即故司勋陆郎中旧宅）】陆龟蒙 

连延花蔓映风廊，岸帻披襟到竹房。居士只今开梵处， 
先生曾是草玄堂。清尊林下看香印，远岫窗中挂钵囊。 
今日有情消未得，欲将名理问思光。古



   卷625_6 【袭美以紫石砚见赠以诗迎之】陆龟蒙 

霞骨坚来玉自愁，琢成飞燕古钗头。澄沙脆弱闻应伏， 
青铁沈埋见亦羞。最称风亭批碧简，好将云窦渍寒流。 
君能把赠闲吟客，遍写江南物象酬。古



   卷625_7 【和袭美送孙发百篇游天台】陆龟蒙 

直应天授与诗情，百咏唯消一日成。去把彩毫挥下国， 
归参黄绶别春卿。闲窥碧落怀烟雾，暂向金庭隐姓名。 
珍重兴公徒有赋，石梁深处是君行。古



   卷625_8 【奉和袭美闻开元寺开笋园寄章上人】陆龟蒙 

春龙争地养檀栾，况是双林雨后看。迸出似毫当垤eJ， 
孤生如恨倚栏干。凌虚势欲齐金刹，折赠光宜照玉盘。 
更得锦苞零落后，粉环高下挶烟寒。古



   卷625_9 【蔷薇】陆龟蒙 

倚墙当户自横陈，致得贫家似不贫。外布芳菲虽笑日， 
中含芒刺欲伤人。清香往往生遥吹，狂蔓看看及四邻。 
遇有客来堪玩处，一端晴绮照烟新。古



   卷625_10 【奉和袭美开元寺佛钵诗】陆龟蒙 

空王初受逞神功，四钵须臾现一重。持次想添香积饭， 
覆时应带步罗钟。光寒好照金毛鹿，响静堪降白耳龙。 
从此宝函香里见，不须西去诣灵峰。古



   卷625_11 【酬袭美夏首病愈见招次韵】陆龟蒙 

雨多青合是垣衣，一幅蛮笺夜款扉。蕙带又闻宽沈约， 
茅斋犹自忆王微。方灵只在君臣正，篆古须抛点画肥。 
除却伴谈秋水外，野鸥何处更忘机。古



   卷625_12 【新夏东郊闲泛有怀袭美】陆龟蒙 

迟于春日好于秋，野客相携上钓舟。经略彴时冠暂亚， 
佩笭箵后带频搊。蒹葭鹭起波摇笠，村落蚕眠树挂钩。 
料得祇君能爱此，不争烟水似封侯。古



   卷625_13 【四月十五日道室书事寄袭美】陆龟蒙 

乌饭新炊芼臛香，道家斋日以为常。月苗杯举存三洞， 
云蕊函开叩九章。一掬阳泉堪作雨，数铢秋石欲成霜。 
可中值著雷平信，为觅闲眠苦竹床。古



   卷625_14 【看压新醅寄怀袭美】陆龟蒙 

晓压糟床渐有声，旋如荒涧野泉清。身前古态熏应出， 
世上愁痕滴合平。饮啄断年同鹤俭，风波终日看人争。 
尊中若使常能渌，两绶通侯总强名。古



   卷625_15 【奉和袭美登初阳楼寄怀北平郎中】陆龟蒙 

远窗浮槛亦成年，几伴杨公白昼筵。日暖烟花曾扑地， 
气浮星象却归天。闲将水石侵军垒，醉引笙歌上钓船。 
无限恩波犹在目，东风吹起细漪涟。古



   卷625_16 【奉和夏初袭美见访题小斋次韵】陆龟蒙 

四邻多是老农家，百树鸡桑半顷麻。尽趁晴明修网架， 
每和烟雨掉缲车。啼鸾偶坐身藏叶，饷妇归来鬓有花。 
不是对君吟复醉，更将何事送年华。古



   卷625_17 【奉和袭美所居首夏水木尤清，适然有作次韵】陆龟蒙 

柿阴成列药花空，却忆桐江下钓筒。亦以鱼虾供熟鹭， 
近缘樱笋识邻翁。闲分酒剂多还少，自记书签白间红。 
更爱夜来风月好，转思玄度对支公。古



   卷625_18 【奉和袭美题达上人药圃二首】陆龟蒙 

药味多从远客赍，旋添花圃旋成畦。三桠旧种根应异， 
九节初移叶尚低。山荚便和幽涧石，水芝须带本池泥。 
从今直到清秋日，又有香苗几番齐。古

净名无语示清羸，药草搜来喻更微。一雨一风皆遂性， 
花开花落尽忘机。教疏兔镂金弦乱，自拥龙刍紫汞肥。 
莫怪独亲幽圃坐，病容销尽欲依归。知



   卷625_19 【奉和袭美怀华阳润卿博士三首】陆龟蒙 

几降真官授隐书，洛公曾到梦中无。眉间入静三辰影， 
肘后通灵五岳图。北洞树形如曲盖，东凹山色入薰炉。 
金墟福地能容否，愿作冈前蒋负刍。知

火景应难到洞宫，萧闲堂冷任天风。谈玄麈尾抛云底， 
服散龙胎在酒中。有路还将赤城接，无泉不共紫河通。 
奇编早晚教传授，免以神仙问葛洪。主

终日焚香礼洞云，更思琪树转劳神。曾寻下泊常经月， 
不到中峰又累春。仙道最高黄玉箓，暑天偏称白纶巾。 
清斋若见茅司命，乞取朱儿十二斤。斋



   卷625_20 【以竹夹膝寄赠袭美】陆龟蒙 

截得筼筜冷似龙，翠光横在暑天中。堪临薤簟闲凭月， 
好向松窗卧跂风。持赠敢齐青玉案，醉吟偏称碧荷筒。 
添君雅具教多著，为著西斋谱一通。斋



   卷625_21 【奉和袭美夏景无事因怀章来二上人次韵】陆龟蒙 

檐外青阳有二梅，折来堪下冻醪杯。高杉自欲生龙脑， 
小弁谁能寄鹿胎。丽事肯教饶沈谢，谈微何必减宗雷。 
还闻拟结东林社，争奈渊明醉不来。斋

忽忆高僧坐夏堂，厌泉声闹笑云忙。山重海澹怀中印， 
月冷风微宿上方。病后书求嵩少药，定回衣染贝多香。 
何时更问逍遥义，五粒松阴半石床。古



   卷625_22 【顷自桐江得一钓车以袭美乐烟波之思因出以为玩…酬答】陆龟蒙 

旋屈金钩劈翠筠，手中盘作钓鱼轮。忘情不效孤醒客， 
有意闲窥百丈鳞。雨似轻埃时一起，云如高盖强相亲。 
任他华毂低头笑，此地终无覆败人。古

曾招渔侣下清浔，独茧初随一锤深。细辗烟华无辙迹， 
静含风力有车音。相呼野饭依芳草，迭和山歌逗远林。 
得失任渠但取乐，不曾生个是非心。知

病来悬著脆缗丝，独喜高情为我持。数幅尚凝烟雨态， 
三篇能赋蕙兰词。云深石静闲眠稳，月上江平放溜迟。 
第一莫教谙此境，倚天功业待君为。主



   卷625_23 【奉和袭美吴中书事寄汉南裴尚书】陆龟蒙 

风清地古带前朝，遗事纷纷未寂寥。三泖凉波鱼蕝动， 
五茸春草雉媒娇。云藏野寺分金刹，月在江楼倚玉箫。 
不用怀归忘此景，吴王看即奉弓招。主



   卷625_24 【奉和袭美夏景冲澹偶作次韵二首】陆龟蒙 

蝉雀参差在扇纱，竹襟轻利箨冠斜。垆中有酒文园会， 
琴上无弦靖节家。芝畹烟霞全覆穗，橘洲风浪半浮花。 
闲思两地忘名者，不信人间发解华。主

只于池曲象山幽，便是潇湘浸石楼。斜拂芡盘轻鹜下， 
细穿菱线小鲵游。闲开茗焙尝须遍，醉拨书帷卧始休。 
莫道仙家无好爵，方诸还拜碧琳侯。斋



   卷625_25 【奉和袭美送李明府之任南海】陆龟蒙 

春尽之官直到秋，岭云深处凭泷楼。居人爱近沈珠浦， 
候吏多来拾翠洲。賨税尽应输紫贝，蛮童多学佩金钩。 
之君不恋南枝久，抛却经冬白罽裘。斋



   卷625_26 【奉和袭美寄题罗浮轩辕先生所居】陆龟蒙 

鼎成仙驭入崆峒，百世犹传至道风。暂应青词为穴凤， 
却思丹徼伴冥鸿。金公的的生炉际，琼刃时时到梦中。 
预恐浮山归有日，载将云室十洲东。斋



   卷625_27 【奉和袭美寄琼州杨舍人】陆龟蒙 

明时非罪谪何偏，鵩鸟巢南更数千。酒满椰杯消毒雾， 
风随蕉叶下泷船。人多药户生狂蛊，吏有珠官出俸钱。 
只以直诚天自信，不劳诗句咏贪泉。斋



   卷625_28 【奉和袭美宿报恩寺水阁】陆龟蒙 

峰抱池光曲岸平，月临虚槛夜何清。僧穿小桧才分影， 
鱼掷高荷渐有声。因忆故山吟易苦，各横秋簟梦难成。 
周颙不用裁书劝，自得凉天证道情。斋



   卷625_29 【奉和袭美醉中偶作见寄次韵】陆龟蒙 

海鹤飘飘韵莫侪，在公犹与俗情乖。初呈酒务求专判， 
合祷山祠请自差。永夜谭玄侵罔象，一生交态忘形骸。 
怜君醉墨风流甚，几度题诗小谢斋。斋



   卷625_30 【奉和袭美寄滑州李副使员外】陆龟蒙 

洛生闲咏正抽毫，忽傍旌旗著战袍。檄下连营皆破胆， 
剑离孤匣欲吹毛。清秋月色临军垒，半夜淮声入贼壕。 
除却征南为上将，平徐功业更谁高。斋



   卷625_31 【奉和袭美吴中言怀寄南海二同年】陆龟蒙 

曾见凌风上赤霄，尽将华藻赴嘉招。城连虎踞山图丽， 
路入龙编海舶遥。江客渔歌冲白荇，野禽人语映红蕉。 
庭中必有君迁树，莫向空台望汉朝。斋



   卷625_32 【奉和袭美伤史拱山人】陆龟蒙 

曾说山栖欲去寻，岂知霜骨葬寒林。常依净住师冥目， 
兼事容成学算心。逋客预斋还梵唱，老猿窥祭亦悲吟。 
唯君独在江云外，谁诔孤贞置岘岑。斋



   卷625_33 【白鸥诗】陆龟蒙 

惯向溪头漾浅沙，薄烟微雨是生涯。时时失伴沈山影， 
往往争飞杂浪花。晚树清凉还鸀鳿，旧巢零落寄蒹葭。 
池塘信美应难恋，针在鱼唇剑在虾。斋



   卷625_34 【怀杨台文杨鼎文二秀才】陆龟蒙 

秋早相逢待得春，崇兰清露小山云。寒花独自愁中见， 
曙角多同醒后闻。钓具每随轻舸去，诗题闲上小楼分。 
重思醉墨纵横甚，书破羊欣白练裙。斋



   卷625_35 【奉和袭美谢友人惠人参】陆龟蒙 

五叶初成椵树阴，紫团峰外即鸡林。名参鬼盖须难见， 
材似人形不可寻。品第已闻升碧简，携持应合重黄金。 
殷勤润取相如肺，封禅书成动帝心。斋



   卷625_36 【严子重以诗游于名胜间旧矣余晚于江南相遇甚乐…之和】陆龟蒙 

每值江南日落春，十年诗酒爱逢君。芙蓉湖上吟船倚， 
翡翠岩前醉马分。只有汀洲连旧业，岂无章疏动遗文。 
犹怜未卜佳城处，更劚要离冢畔云。斋



   卷625_37 【算山】陆龟蒙 

水绕苍山固护来，当时盘踞实雄才。周郎计策清宵定， 
曹氏楼船白昼灰。五十八年争虎视，三千馀骑骋龙媒。 
何如今日家天下，阊阖门临万国开。斋



   卷625_38 【寄茅山何威仪二首】陆龟蒙 

大小三峰次九华，灵踪今尽属何家。汉时仙上云巅鹤， 
蜀地春开洞底花。闲傍积岚寻瀑眼，便凌残雪探芝芽。 
年来已奉黄庭教，夕炼腥魂晓吸霞。斋

曾向人间拜节旄，乍疑因梦到仙曹。身轻曳羽霞襟狭， 
髻耸峨烟鹿帻高。山暖不荤峰上薤，水寒仍落洞中桃。 
从闻此日搜奇话，转觉魂飞夜夜劳。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十六 
 
   
　 
　

　
 　



   卷626_1 【早秋吴体寄袭美】陆龟蒙 

荒庭古村只独倚，败蝉残蛩苦相仍。虽然诗胆大如斗， 
争奈愁肠牵似绳。短烛初添蕙幌影，微风渐折蕉衣棱。 
安得弯弓似明月，快箭拂下西飞鹏。斋



   卷626_2 【病中秋怀寄袭美】陆龟蒙 

病容愁思苦相兼，清镜无形未我嫌。贪广异蔬行径窄。 
故求偏药出钱添。同人散后休赊酒，双燕辞来始下帘。 
更有是非齐未得，重凭詹尹拂龟占。斋



   卷626_3 【秋赋有期因寄袭美（时将主试贡士）】陆龟蒙 

云似无心水似闲，忽思名在贡书间。烟霞鹿弁聊悬著， 
邻里渔舠暂解还。文草病来犹满箧，药苗衰后即离山。 
广寒宫树枝多少，风送高低便可攀。斋



   卷626_4 【和袭美新秋即事次韵三首】陆龟蒙 

心似孤云任所之，世尘中更有谁知。愁寻冷落惊双鬓， 
病得清凉减四支。怀旧药溪终独往，宿枯杉寺已频期。 
兼须为月求高处，即是霜轮杀满时。斋

帆楫衣裳尽钓徒，往来踪迹遍三吴。闲中展卷兴亡小， 
醉后题诗点画粗。松岛伴谭多道气，竹窗孤梦岂良图。 
还须待致升平了，即往扁舟放五湖。古

声利从来解破除，秋滩唯忆下桐庐。鸬鹚阵合残阳少， 
蜻蛚吟高冷雨疏。辩伏南华论指指，才非玄晏借书书。 
当时任使真堪笑，波上三年学炙鱼。知



   卷626_5 【和袭美赠南阳润卿将归雷平】陆龟蒙 

朝市山林隐一般，却归那减卧云欢。堕阶红叶谁收得， 
半盎清醪客酹干。玉笈诗成吟处晓，金沙泉落梦中寒。 
真仙若降如相问，曾步星罡绕醮坛。知



   卷626_6 【顾道士亡，弟子奉束帛乞铭于袭美，因赋戏赠】陆龟蒙 

童初真府召为郎，君与抽毫刻便房。亦谓神仙同许郭， 
不妨才力似班扬。比于黄绢词尤妙，酬以霜缣价未当。 
唯我有文无卖处，笔锋销尽墨池荒。知



   卷626_7 【和访寂上人不遇】陆龟蒙 

芭蕉霜后石栏荒，林下无人闭竹房。经抄未成抛素几， 
锡环应撼过寒塘。蒲团为拂浮埃散，茶器空怀碧饽香。 
早晚却还宗炳社，夜深风雪对禅床。知



   卷626_8 【秋夕文宴（得成字）】陆龟蒙 

笔阵初临夜正清，击铜遥认小金钲。飞觥壮若游燕市， 
觅句难于下赵城。隔岭故人因会忆，傍檐栖鸟带吟惊。 
梁王座上多词客，五韵甘心第七成。知



   卷626_9 【南阳广文欲于荆襄卜居，袭美有赠，代酬次韵】陆龟蒙 

不知天隐在何乡，且欲烟霞迹暂双。鹤庙未能齐月驭， 
鹿门聊拟并云窗。藓衔荒磴移桑屐，花浸春醪挹石缸。 
莫惜查头容钓伴，也应东印有馀江。知



   卷626_10 【和袭美寄毗陵魏处士朴】陆龟蒙 

经苑初成墨沼开，何人林下肯寻来。若非宗测图山后， 
即是韩康卖药回。溪籁自吟朱鹭曲，沙云还作白鸥媒。 
唯应地主公田熟，时送君家麹糵材。知



   卷626_11 【和袭美初冬偶作寄南阳润卿次韵】陆龟蒙 

逐日生涯敢计冬，可嗟寒事落然空。窗怜返照缘书小， 
庭喜新霜为橘红。衰柳尚能和月动，败兰犹拟倩烟笼。 
不知海上今清浅，试与飞书问洛公。知



   卷626_12 【和袭美冬晓章上人院】陆龟蒙 

山寒偏是晓来多，况值禅窗雪气和。病客功夫经未演， 
故人书信纳新磨。闲临静案修茶品，独旁深溪记药科。 
从此逍遥知有地，更乘清月伴君过。知



   卷626_13 【和袭美寄题镜岩周尊师所居】陆龟蒙 

见说身轻鹤不如，石房无侣共云居。清晨自削灵香柹， 
独夜空吟碧落书。十洞飞精应遍吸，一簪秋发未曾梳。 
知君便入悬珠会，早晚东骑白鲤鱼。知



   卷626_14 【寒夜文宴得惊字】陆龟蒙 

各将寒调触诗情，旋见微澌入砚生。霜月满庭人暂起， 
汀洲半夜雁初惊。三秋每为仙题想，一日多因累句倾。 
千里建康衰草外，含毫谁是忆昭明。知



   卷626_15 【送润卿还华阳】陆龟蒙 

何事轻舟近腊回，茅家兄弟欲归来。封题玉洞虚无奏， 
点检霜坛沆瀣杯。云肆先生分气调，山图公子爱词才。 
殷勤为向东乡荐，洒扫含真雪后台。知



   卷626_16 【和袭美为新罗弘惠上人撰灵鹫山周禅师碑送归诗】陆龟蒙 

一函迢递过东瀛，只为先生处乞铭。已得雄词封静检， 
却怀孤影在禅庭。春过异国人应写，夜读沧洲怪亦听。 
遥想勒成新塔下，尽望空碧礼文星。知



   卷626_17 【和袭美寒日书斋即事三首，每篇各用一韵】陆龟蒙 

不必探幽上郁冈，公斋吟啸亦何妨。唯求薏苡供僧食， 
别著氍毹待客床。春近带烟分短蕙，晓来冲雪撼疏篁。 
馀杭山酒犹封在，遥嘱高人未肯尝。知

已上星津八月槎，文通犹自学丹砂。仙经写得空三洞， 
隐士招来别九华。静对真图呼绿齿，偶开神室问黄芽。 
方诸更是怜才子，锡赉于君合有差。主

名价皆酬百万馀，尚怜方丈讲玄虚。西都宾问曾成赋， 
东海人求近著书。茅洞烟霞侵寤寐，檀溪风月挂樵渔。 
清朝还要廷臣在，两地宁容便结庐。斋



   卷626_18 【和袭美腊后送内大德从勖游天台】陆龟蒙 

应缘南国尽南宗，欲访灵溪路暗通。归思不离双阙下， 
去程犹在四明东。铜瓶净贮桃花雨，金策闲摇麦穗风。 
若恋吾君先拜疏，为论台岳未封公。斋



   卷626_19 【和袭美寄题玉霄峰叶涵象尊师所居】陆龟蒙 

天台一万八千丈，师在浮云端掩扉。永夜只知星斗大， 
深秋犹见海山微。风前几降青毛节，雪后应披白羽衣。 
南望烟霞空再拜，欲将飞魄问灵威。斋



   卷626_20 【南阳广文博士还雷平后寄】陆龟蒙 

微微春色染林塘，亲拨烟霞坐涧房。阴洞雪胶知未入， 
浊醪风破的偷尝。芝台晓用金铛煮，星度闲将玉铪量。 
几遍侍晨官欲降，曙坛先起独焚香。斋



   卷626_21 【和袭美题支山南峰僧次韵】陆龟蒙 

眉毫霜细欲垂肩，自说初栖海岳年。万壑烟霞秋后到， 
一林风雨夜深禅。时翻贝叶添新藏，闲插松枝护小泉。 
好是清冬无外事，匡林斋罢向阳眠。斋



   卷626_22 【送董少卿游茅山】陆龟蒙 

威辇高悬度世名，至今仙裔作公卿。将随羽节朝珠阙， 
曾佩鱼符管赤城。云冻尚含孤石色，雪干犹堕古松声。 
应知四扇灵方在，待取归时绿发生。斋



   卷626_23 【和袭美寄怀南阳润卿】陆龟蒙 

高抱相逢各绝尘，水经山疏不离身。才情未拟汤从事， 
玄解犹嫌竺道人。霞染洞泉浑变紫，雪披江树半和春。 
谁怜故国无生计，唯种南塘二亩芹。斋



   卷626_24 【袭美将以绿罽为赠因成四韵】陆龟蒙 

三径风霜利若刀，襜褕吹断罥蓬蒿。病中只自悲龙具， 
世上何人识羽袍。狐貉近怀珠履贵，薜萝遥羡白巾高。 
陈王轻暖如相遗，免致衰荷效广骚。斋



   卷626_25 【和过张祜处士丹阳故居】陆龟蒙 

胜华通子共悲辛，荒径今为旧宅邻。一代交游非不贵， 
五湖风月合教贫。魂应绝地为才鬼，名与遗编在史臣。 
闻道平生多爱石，至今犹泣洞庭人。斋



   卷626_26 【和袭美寄广文先生】陆龟蒙 

忽辞明主事真君，直取姜巴路入云。龙篆拜时轻诰命， 
霓襟披后小玄纁。峰前北帝三元会，石上东卿九锡文。 
应笑世间名利火，等闲灵府剩先焚。斋



   卷626_27 【和袭美先辈悼鹤】陆龟蒙 

一夜圆吭绝不鸣，八公虚道得千龄。方添上客云眠思， 
忽伴中仙剑解形。但掩丛毛穿古堞，永留寒影在空屏。 
君才幸自清如水，更向芝田为刻铭。斋



   卷626_28 【幽居有白菊一丛因而成咏呈知己】陆龟蒙 

还是延年一种材，即将瑶朵冒霜开。不如红艳临歌扇， 
欲伴黄英入酒杯。陶令接z5堪岸著，梁王高屋好欹来。
月中若有闲田地，为劝嫦娥作意裁。斋



   卷626_23 【和袭美伤开元观顾道士】陆龟蒙 

何事神超入杳冥，不骑孤鹤上三清。多应白简迎将去， 
即是朱陵炼更生。药奠肯同椒醑味，云谣空替薤歌声。 
武皇徒有飘飘思，谁问山中宰相名。斋



   卷626_24 【和袭美醉中即席赠润卿博士次韵】陆龟蒙 

共是虚皇简上仙，清词如羽欲飘然。登山凡著几緉屐， 
破浪欲乘千里船。远梦只留丹井畔，闲吟多在酒旗前。 
谁知海上无名者，只记渔歌不记年。斋



   卷626_25 【送浙东德师侍御罢府西归】陆龟蒙 

王谢遗踪玉籍仙，三年闲上鄂君船。诗怀白阁僧吟苦， 
俸买青田鹤价偏。行次野枫临远水，醉中衰菊卧凉烟。 
芙蓉散尽西归去，唯有山阴九万笺。斋



   卷626_26 【送羊振文先辈往桂阳归觐】陆龟蒙 

风雅先生去一麾，过庭才子趣归期。让王门外开帆叶， 
义帝城中望戟支。郢路渐寒飘雪远，湘波初暖涨云迟。 
灵均精魄如能问，又得千年贾傅词。斋



   卷626_27 【袭美留振文宴龟蒙抱病不赴猥示倡和因次韵酬谢】陆龟蒙 

绮席风开照露晴，只将茶荈代云觥。繁弦似玉纷纷碎， 
佳妓如鸿一一惊。毫健几多飞藻客，羽寒寥落映花莺， 
幽人独自西窗晚，闲凭香柽反照明。斋



   卷626_28 【和袭美重送圆载上人归日本国】陆龟蒙 

老思东极旧岩扉，却待秋风泛舶归。晓梵阳乌当石磬， 
夜禅阴火照田衣。见翻经论多盈箧，亲植杉松大几围。 
遥想到时思魏阙，只应遥拜望斜晖。斋



   卷626_29 【和袭美褚家林亭】陆龟蒙 

一阵西风起浪花，绕栏杆下散瑶华。高窗曲槛仙侯府， 
卧苇荒芹白鸟家。孤岛待寒凝片月，远山终日送馀霞。 
若知方外还如此，不要秋乘上海槎。斋



   卷626_30 【归雁】陆龟蒙 

北走南征象我曹，天涯迢递翼应劳。似悲边雪音犹苦， 
初背岳云行未高。月岛聚栖防暗缴，风滩斜起避惊涛。 
时人不问随阳意，空拾栏边翡翠毛。斋



   卷626_31 【王先辈草堂】陆龟蒙 

松径隈云到静堂，杏花临涧水流香。身从乱后全家隐， 
日校人间一倍长。金箓渐加新品秩，玉皇偏赐羽衣裳。 
何如圣代弹冠出，方朔曾为汉侍郎。斋



   卷626_32 【伤越】陆龟蒙 

越溪自古好风烟，盗束兵缠已半年。访戴客愁随水远， 
浣纱人泣共埃捐。临焦赖洒王师雨，欲堕重登刺史天。 
早晚山川尽如故，清吟闲上鄂君船。斋



   卷626_33 【新定陪太守一百五夜南馆玩月】陆龟蒙 

风雨教春处处伤，一宵云尽见沧浪。全无片烛侵光彩， 
只有清滩助雪霜。烟蔽棹歌归浦溆，露将花影到衣裳。 
却嫌殷浩南楼夕，一带秋声入恨长。斋



   卷626_34 【中元夜寄道侣二首】陆龟蒙 

学饵霜茸骨未轻，每逢真夕梦还清。丁宁独受金妃约， 
许与亲题玉篆名。月苦撼残临水珮，风微飘断系云缨。 
须臾枕上桐窗晓，露压千枝滴滴声。斋

橘斋风露已清馀，东郭先生病未除。孤枕易为蛩破梦， 
短檐难得燕传书。广云披日君应近，倒影裁花我尚疏。 
唯羡羽人襟似水，平持旄节步空虚。古



   卷626_35 【寄怀华阳道士】陆龟蒙 

华阳门外五芝生，餐罢愁君入杳冥。遥夜独栖还有梦， 
昔年相见便忘形。为分科斗亲铅椠，与说蜉蝣坐竹棂。 
醮后几时归紫阁，别来终日诵黄庭。闲教辨药僮名甲， 
静识窥巢鹤姓丁。绝涧饮羊春水腻，傍林烧石野烟腥。 
深沈谷响含疏磬，片段岚光落画屏。休采古书探禹穴， 
自刊新历斗尧蓂。珠宫凤合迎萧史，玉籍人谁访蔡经？ 
架上黑椽长褐稳，案头丹篆小符灵。霓轩入洞齐初月， 
羽节升坛拜七星。当路独行冲虎豹，向风孤啸起雷霆。 
凝神密室多生白，叙事联编尽杀青。匝地山川皆暗写， 
隐天竽籁只闲听。分张火力烧金灶，拂拭苔痕洗酒瓶。 
翠壁上吟朝复暮，暖云边卧醉还醒。倚身长短裁筇杖， 
倩客高低结草亭。直用森严朝北帝，爱将清浅问东溟。 
常思近圃看栽杏，拟借邻峰伴采苓。掩树半扉晴霭霭， 
背琴残烛晓荧荧。旧来扪虱知王猛，欲去为龙叹管宁。 
蟾魄几应临蕙帐，渔竿犹尚枕枫汀。衔烟细草无端绿， 
冒雨闲花作意馨。掠岸惊波沈翡翠，入檐斜照碍蜻蜓。 
初征汉栈宜飞檄，待破燕山好勒铭。六辔未收千里马， 
一囊空负九秋萤。我悲雌伏真方枘，他骋雄材似建瓴。 
合在深崖齐散术，自求沧海点流萍。频抛俗物心还爽， 
远忆幽期目剩瞑。见买扁舟束真诰，手披仙语任扬舲。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十七 
 
   
　 
　

　
 　



   卷627_1 【人日代客子（是日立春）】陆龟蒙 

人日兼春日，长怀复短怀。遥知双彩胜，并在一金钗。古



   卷627_2 【筑城词二首】陆龟蒙 

城上一培土，手中千万杵。筑城畏不坚，坚城在何处。主

莫叹将军逼，将军要却敌。城高功亦高，尔命何劳惜。知



   卷627_3 【古意】陆龟蒙 

君心莫淡薄，妾意正栖托。愿得双车轮，一夜生四角。斋



   卷627_4 【春晓】陆龟蒙 

春庭晓景别，清露花逦迤。黄蜂一过慵，夜夜栖香蕊。知



   卷627_5 【杂兴】陆龟蒙 

桃李傍檐楹，无人赏春华。时情重不见，却忆菖蒲花。斋



   卷627_6 【雁】陆龟蒙 

南北路何长，中间万弋张。不知烟雾里，几只到衡阳。知



   卷627_7 【寄远】陆龟蒙 

鬓乱羞云卷，眉空羡月生。中原犹将将，何日重卿卿。斋



   卷627_8 【庭前】陆龟蒙 

合欢能解恚，萱草信忘忧。尽向庭前种，萋萋特地愁。知



   卷627_9 【洞房怨】陆龟蒙 

玉锸朝扶鬓，金梯晚下台。春衫将别泪，一夜两难裁。斋



   卷627_10 【江行】陆龟蒙 

酒旗菰叶外，楼影浪花中。醉帆张数幅，唯待鲤鱼风。知



   卷627_11 【巫峡】陆龟蒙 

巫峡七百里，巫山十二重。年年自云雨，环佩竟谁逢。斋



   卷627_12 【归路】陆龟蒙 

渐入新丰路，衰红映小桥。浑如七年病，初得一丸销。知



   卷627_13 【南塘曲】陆龟蒙 

妾住东湖下，郎居南浦边。闲临烟水望，认得采菱船。斋



   卷627_14 【黄金二首】陆龟蒙 

自古黄金贵，犹沽骏与才。近来簪珥重，无可上高台。知

平分从满箧，醉掷任成堆。恰莫持千万，明明买祸胎。古



   卷627_15 【夕阳】陆龟蒙 

渡口和帆落，城边带角收。如何茂陵客，江上倚危楼。主



   卷627_16 【残雪】陆龟蒙 

桂冷微停素，峰干不遍岚。何谿背林处，犹覆定僧庵。古



   卷627_17 【古态】陆龟蒙 

古态日渐薄，新妆心更劳。城中皆一尺，非妾髻鬟高。主



   卷627_18 【大堤】陆龟蒙 

大堤春日暮，骢马解镂衢。请君留上客，容妾荐雕胡。古



   卷627_19 【金陵道】陆龟蒙 

北雁行行直，东流澹澹春。当时六朝客，还道帝乡人。主



   卷627_20 【离骚】陆龟蒙 

天问复招魂，无因彻帝阍。岂知千丽句，不敌一谗言。古



   卷627_21 【对酒】陆龟蒙 

后代称欢伯，前贤号圣人。且须谋日富，不要道家贫。主



   卷627_22 【寄南岳客乞灵芜香】陆龟蒙 

闻说融峰下，灵香似反魂。春来正堪采，试为劚云根。古



   卷627_23 【山阳燕中郊乐录】陆龟蒙 

淮上能无雨，回头总是情。蒲帆浑未织，争得一欢成。主



   卷627_24 【偶作】陆龟蒙 

双眉初出茧，两鬓正藏鸦。自有王昌在，何劳近宋家。古



   卷627_25 【有示】陆龟蒙 

相对莫辞贫，蓬蒿任塞门。无情是金玉，不报主人恩。主



   卷627_26 【秋思三首】陆龟蒙 

桐露珪初落，兰风佩欲衰。不知能赋客，何似枉刀儿。古

谁在嫖姚幕，能教霹雳车。至今思秃尾，无以代寒菹。斋

未得同齑杵，何时减药囊。莫言天帝醉，秦暴不灵长。主



   卷627_27 【早春】陆龟蒙 

雨冷唯添暑，烟初不著春。数枝花颣小，愁杀扈芳人。古



   卷627_28 【怀仙三首】陆龟蒙 

闻道阳都女，连娟耳细长。自非黄犊客，不得到云房。主

但服镮刚子，兼吟曲素词。须知臣汉客，还见布龙儿。知

神烛光华丽，灵祛羽翼生。已传餐玉粒，犹自买云英。古



   卷627_29 【芙蓉】陆龟蒙 

闲吟鲍照赋，更起屈平愁。莫引西风动，红衣不耐秋。主



   卷627_30 【春思】陆龟蒙 

怨莺新语涩，双蝶斗飞高。作个名春恨，浮生百倍劳。古



   卷627_31 【风人诗四首】陆龟蒙 

十万全师出，遥知正忆君。一心如瑞麦，长作两岐分。主

破檗供朝爨，须怜是苦辛。晓天窥落宿，谁识独醒人。知

旦日思双屦，明时愿早谐。丹青传四渎，难写是秋怀。古

闻道更新帜，多应发旧旗。征衣无伴捣，独处自然悲。斋



   卷627_32 【乐府杂咏六首·双吹管】陆龟蒙 

长短裁浮筠，参差作飞凤。高楼微月夜，吹出江南弄。知



   卷627_33 【乐府杂咏六首·东飞凫】陆龟蒙 

裁得尺锦书，欲寄东飞凫。胫短翅亦短，雌雄恋菰蒲。斋



   卷627_34 【乐府杂咏六首·花成子】陆龟蒙 

春风等君意，亦解欺桃李。写得去时真，归来不相似。知



   卷627_35 【乐府杂咏六首·月成弦】陆龟蒙 

孤光照还没，转益伤离别。妾若是嫦娥，长圆不教缺。斋



   卷627_36 【乐府杂咏六首·孤烛怨】陆龟蒙 

前回边使至，闻道交河战。坐想鼓鞞声，寸心攒百箭。知



   卷627_37 【乐府杂咏六首·金吾子】陆龟蒙 

嫁得金吾子，常闻轻薄名。君心如不重，妾腰徒自轻。斋



   卷627_38 【子夜四时歌·春】陆龟蒙 

山连翠羽屏，草接烟华席。望尽南飞燕，佳人断消息。知



   卷627_39 【子夜四时歌·夏】陆龟蒙 

兰眼抬路斜，莺唇映花老。金龙倾漏尽，玉井敲冰早。斋



   卷627_40 【子夜四时歌·秋】陆龟蒙 

凉汉清泬寥，衰林怨风雨。愁听络纬唱，似与羁魂语。知



   卷627_41 【子夜四时歌·冬】陆龟蒙 

南云走冷圭，北籁号空木。年年任霜霰，不减筼筜绿。斋



   卷627_42 【大子夜歌二首】陆龟蒙 

歌谣数百种，子夜最可怜。慷慨吐清音，明转出天然。知

丝竹发歌响，假器扬清音。不知歌谣妙，声势出口心。古



   卷627_43 【子夜警歌二首】陆龟蒙 

镂碗传绿酒，雕炉薰紫烟。谁知苦寒调，共作白雪弦。主

恃爱如欲进，含羞出不前。朱口发艳歌，玉指弄娇弦。知



   卷627_44 【子夜变歌三首】陆龟蒙 

人传欢负情，我自未尝见。三更开门去，始知子夜变。斋

岁月如流迈，春尽秋已至。荧荧条上花，零落何乃驶。主

岁月如流迈，行已及素秋。蟋蟀吟堂前，惆怅使侬愁。知



   卷627_45 【江南曲五首】陆龟蒙 

鱼戏莲叶间，参差隐叶扇。䴔䴖鸀鳿窥，潋滟无因见。斋

鱼戏莲叶东，初霞射红尾。旁临谢山侧，恰值清风起。主

鱼戏莲叶西，盘盘舞波急。潜依曲岸凉，正直斜光入。知

鱼戏莲叶南，欹危舞烟叠。光摇越鸟巢，影乱吴娃楫。古

鱼戏莲叶北，澄阳动微涟。回看帝子渚，稍背鄂君船。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十八 
 
   
　 
　

　
 　



   卷628_1 【陌上桑】陆龟蒙 

皓齿还如贝色含，长眉亦似烟华贴。
邻娃尽著绣裆襦，独自提筐采蚕叶。



   卷628_2 【自遣诗三十首】陆龟蒙 

五年重别旧山村，树有交柯犊有孙。
更感卞峰颜色好，晓云才散便当门。

雪下孤村淅淅鸣，病魂无睡洒来清。
心摇只待东窗晓，长愧寒鸡第一声。

多情多感自难忘，只有风流共古长。
座上不遗金带枕，陈王词赋为谁伤。

甫里先生未白头，酒旗犹可战高楼。
长鲸好鲙无因得，乞取艅艎作钓舟。

花濑濛濛紫气昏，水边山曲更深村。
终须拣取幽栖处，老桧成双便作门。

阴洞曾为采药行，冷云凝绝烛微明。
玉芝敲折琤然堕，合有真人上姓名。

长叹人间发易华，暗将心事许烟霞。
病来前约分明在，药鼎书囊便是家。

酝得秋泉似玉容，比于云液更应浓。
思量北海徐刘辈，枉向人间号酒龙。

羊侃多应自古豪，解盘金槊置纤腰。
纵然此事教双得，不博溪田二顷苗。

偶然携稚看微波，临水春寒一倍多。
便使笔精如逸少，懒能书字换群鹅。

昔闻庄叟迢迢梦，又道韩生苒苒飞。
知有姓名聊寄问，更无言语抱斜晖。

雪侵春事太无端，舞急微还近腊寒。
应是也疑真宰怪，休时犹未遍林峦。

数尺游丝堕碧空，年年长是惹东风。
争知天上无人住，亦有春愁鹤发翁。

谁使寒鸦意绪娇，云情山晚动情憀。
乱和残照纷纷舞，应索阳乌次第饶。

古往天高事渺茫，争知灵媛不凄凉。
月娥如有相思泪，只待方诸寄两行。

本来云外寄闲身，遂与溪云作主人。
一夜逆风愁四散，晓来零落傍衣巾。

渊明不待公田熟，乘兴先秋解印归。
我为馀粮春未去，到头谁是复谁非。

云拥根株抱石危，斫来文似瘦蛟螭。
幽人带病慵朝起，只向春山尽日欹。

月淡花闲夜已深，宋家微咏若遗音。
重思万古无人赏，露湿清香独满襟。

南岸春田手自农，往来横截半江风。
有时不耐轻桡兴，暂欲蓬山访洛公。

贤达垂竿小隐中，我来真作捕鱼翁。
前溪一夜春流急，已学严滩下钓筒。

水国君王又姓萧，风情由是冠南朝。
灵和殿下巴江柳，十二旒前舞翠条。

强梳蓬鬓整斜冠，片烛光微夜思阑。
天意最饶惆怅事，单栖分付与春寒。

无多药圃近南荣，合有新苗次第生。
稚子不知名品上，恐随春草斗输赢。

一派溪随箬下流，春来无处不汀洲。
漪澜未碧蒲犹短，不见鸳鸯正自由。

山下花明水上曛，一桡青翰破霞文。
越人但爱风流客，绣被何须属鄂君。

妍华须是占时生，准拟差肩不近情。
佳丽几时腰不细，荆王辛苦致宫名。

姹女精神似月孤，敢将容易入洪炉。
人间纵道铅华少，蝶翅新篁未肯无。

贞白求丹变姓名，主恩潜助亦无成。
侯家竟换梁天子，王整徒劳作外兵。

春雨能膏草木肥，就中林野碧含滋。
唯馀病客相逢背，一夜寒声减四肢。



   卷628_3 【别墅怀归】陆龟蒙 

东去沧溟百里馀，沿江潮信到吾庐。
就中家在蓬山下，一日堪凭两寄书。



   卷628_4 【野井】陆龟蒙 

朱阁前头露井多，碧梧桐下美人过。
寒泉未必能如此，奈有银瓶素绠何。



   卷628_5 【南征】陆龟蒙 

丞相南征定有无，幕中谁是骋良图。
遥知贼胆纵横破，绕帐生犀一万株。



   卷628_6 【北渡】陆龟蒙 

江客柴门枕浪花，鸣机寒橹任呕哑。
轻舟过去真堪画，惊起鸬鹚一阵斜。



   卷628_7 【夜泊咏栖鸿】陆龟蒙 

可怜霜月暂相依，莫向衡阳趁逐飞。
同是江南寒夜客，羽毛单薄稻粱微。



   卷628_8 【早行】陆龟蒙 

水寒孤棹触天文，直似乘槎去问津。
纵使碧虚无限好，客星名字也愁人。



   卷628_9 【木兰堂（一作李商隐诗）】陆龟蒙 

洞庭波浪渺无津，日日征帆送远人。
几度木兰舟上望，不知元是此花身。



   卷628_10 【和袭美春夕陪崔谏议樱桃园宴】陆龟蒙 

佳人芳树杂春蹊，花外烟濛月渐低。
几度艳歌清欲转，流莺惊起不成栖。



   卷628_11 【和袭美松江早春】陆龟蒙 

柳下江餐待好风，暂时还得狎渔翁。
一生无事烟波足，唯有沙边水勃公。



   卷628_12 【和袭美女坟湖（即吴王葬女之所）】陆龟蒙 

水平波淡绕回塘，鹤殉人沉万古伤。
应是离魂双不得，至今沙上少鸳鸯。



   卷628_13 【和袭美泰伯庙】陆龟蒙 

故国城荒德未荒，年年椒奠湿中堂。
迩来父子争天下，不信人间有让王。



   卷628_14 【和袭美木兰院次韵】陆龟蒙 

苦吟清漏迢迢极，月过花西尚未眠。
犹忆故山欹警枕，夜来呜咽似流泉。



   卷628_15 【和袭美重题蔷薇】陆龟蒙 

秾华自古不得久，况是倚春春已空。
更被夜来风雨恶，满阶狼藉没多红。



   卷628_16 【和袭美春夕酒醒】陆龟蒙 

几年无事傍江湖，醉倒黄公旧酒垆。
觉后不知明月上，满身花影倩人扶。



   卷628_17 【和袭美木兰后池三咏·重台莲花】陆龟蒙 

水国烟乡足芰荷，就中芳瑞此难过。
风情为与吴王近，红萼常教一倍多。



   卷628_18 【和袭美木兰后池三咏·浮萍】陆龟蒙 

晚来风约半池明，重叠侵沙绿罽成。
不用临池更相笑，最无根蒂是浮名。



   卷628_19 【和袭美木兰后池三咏·白莲】陆龟蒙 

素花多蒙别艳欺，此花真合在瑶池。
还应有恨无人觉，月晓风清欲堕时。



   卷628_20 【和袭美重题后池】陆龟蒙 

晓烟清露暗相和，浴雁浮鸥意绪多。
却是陈王词赋错，枉将心事托微波。



   卷628_21 【和胥门闲泛】陆龟蒙 

细桨轻撶下白蘋，故城花谢绿阴新。
岂无今日逃名士，试问南塘著屟人。



   卷628_22 【袭美初植松桂偶题】陆龟蒙 

轩阴冉冉移斜日，寒韵泠泠入晚风。
烟格月姿曾不改，至今犹似在山中。



   卷628_23 【和袭美馆娃宫怀古五绝】陆龟蒙 

三千虽衣水犀珠，半夜夫差国暗屠。
犹有八人皆二八，独教西子占亡吴。

一宫花渚漾涟漪，俀堕鸦鬟出茧眉。
可料座中歌舞袖，便将残节拂降旗。

几多云榭倚青冥，越焰烧来一片平。
此地最应沾恨血，至今春草不匀生。

江色分明练绕台，战帆遥隔绮疏开。
波神自厌荒淫主，勾践楼船稳帖来。

宝袜香綦碎晓尘，乱兵谁惜似花人。
伯劳应是精灵使，犹向残阳泣暮春。



   卷628_24 【和袭美虎丘寺西小溪闲泛三绝】陆龟蒙 

树号相思枝拂地，鸟语提壶声满溪。
云涯一里千万曲，直是渔翁行也迷。

荒柳卧波浑似困，宿云遮坞未全痴。
云情柳意萧萧会，若问诸馀总不知。

每逢孤屿一倚楫，便欲狂歌同采薇。
任是烟萝中待月，不妨欹枕扣舷归。



   卷628_25 【和袭美天竺寺八月十五夜桂子】陆龟蒙 

霜实常闻秋半夜，天台天竺堕云岑。
如何两地无人种，却是湘漓是桂林。



   卷628_26 【戏题袭美书印囊】陆龟蒙 

鹊衔龟顾妙无馀，不爱封侯爱石渠。
应笑休文过万卷，至今谁道沈家书。



   卷628_27 【和袭美钓侣二章】陆龟蒙 

一艇轻撶看晓涛，接z5抛下漉春醪。
相逢便倚蒹葭泊，更唱菱歌擘蟹螯。

雨后沙虚古岸崩，鱼梁移入乱云层。
归时月堕汀洲暗，认得妻儿结网灯。



   卷628_28 【和袭美寄同年韦校书】陆龟蒙 

万古风烟满故都，清才搜括妙无馀。
可中寄与芸香客，便是江南地里书。



   卷628_29 【和袭美初冬偶作】陆龟蒙 

桐下空阶叠绿钱，貂裘初绽拥高眠。
小炉低幌还遮掩，酒滴灰香似去年。



   卷628_30 【袭美醉中寄一壶并一绝，走笔次韵奉酬】陆龟蒙 

酒痕衣上杂莓苔，犹忆红螺一两杯。
正被绕篱荒菊笑，日斜还有白衣来。



   卷628_31 【再和次韵】陆龟蒙 

阶下饥禽啄嫩苔，野人方倒病中杯。
寒蔬卖却还沽吃，可有金貂换得来。



   卷628_32 【和袭美重玄寺双矮桧】陆龟蒙 

可怜烟刺是青螺，如到双林误礼多。
更忆早秋登北固，海门苍翠出晴波。



   卷628_33 【醉中戏赠袭美】陆龟蒙 

南北风流旧不同，伧吴今日若相通。
病来犹伴金杯满，欲得人呼小褚公。



   卷628_34 【润卿遗青z3饭兼之一绝，聊用答谢】陆龟蒙 

旧闻香积金仙食，今见青精玉斧餐。
自笑镜中无骨录，可能飞上紫雪端。



   卷628_35 【文宴招润卿博士辞以道侣将至一绝寄之】陆龟蒙 

仙客何时下鹤翎，方瞳如水脑华清。
不过传达杨君梦，从许人间小兆听。



   卷628_36 【再招】陆龟蒙 

遥知道侣谈玄次，又是文交丽事时。
虽是寒轻云重日，也留花簟待徐摛。



   卷628_37 【玩金鸂鶒戏赠袭美】陆龟蒙 

曾向溪边泊暮云，至今犹忆浪花群。
不知镂羽凝香雾，堪与鸳鸯觉后闻。



   卷628_38 【子规一首】陆龟蒙 

碧竿微露月玲珑，谢豹伤心独叫风。
高处已应闻滴血，山榴一夜几枝红。



   卷628_39 【寄题天台国清寺齐梁体】陆龟蒙 

峰带楼台天外立，明河色近罘罳湿。
松间石上定僧寒，半夜楢溪水声急。



   卷628_40 【奉和谏议酬先辈霜菊】陆龟蒙 

紫茎芳艳照西风，只怕霜华掠断丛。
争奈病夫难强饮，应须速自召车公。



   卷628_41 【和袭美咏皋桥】陆龟蒙 

横截春流架断虹，凭栏犹思五噫风。
今来未必非梁孟，却是无人断伯通。



   卷628_42 【和袭美悼鹤】陆龟蒙 

酆都香稻字重思，遥想飞魂去未饥。
争奈野鸦无数健，黄昏来占旧栖枝。



   卷628_43 【和醉中袭美先起次韵】陆龟蒙 

莫唱艳歌凝翠黛，已通仙籍在金闺。
他时若寄相思泪，红粉痕应伴紫泥。



   卷628_44 【和袭美酒病偶作次韵】陆龟蒙 

柳疏桐下晚窗明，只有微风为折酲。
唯欠白绡笼解散，洛生闲咏两三声。



   卷628_45 【忆白菊】陆龟蒙 

稚子书传白菊开，西成相滞未容回。
月明阶下窗纱薄，多少清香透入来。



   卷628_46 【和同润卿寒夜访袭美各惜其志次韵】陆龟蒙 

醉韵飘飘不可亲，掉头吟侧华阳巾。
如能跂脚南窗下，便是羲皇世上人。



   卷628_47 【和袭美寒夜文宴润卿有期不至】陆龟蒙 

细雨轻觞玉漏终，上清词句落吟中。
松斋一夜怀贞白，霜外空闻五粒风。



   卷628_48 【移石盆】陆龟蒙 

移得龙泓潋滟寒，月轮初下白云端。
无人尽日澄心坐，倒影新篁一两竿。



   卷628_49 【石竹花咏】陆龟蒙 

曾看南朝画国娃，古萝衣上碎明霞。
而今莫共金钱斗，买却春风是此花。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百二十九 
 
   
　 
　

　
 　



   卷629_1 【和袭美友人许惠酒以诗征之】陆龟蒙 

冻醪初漉嫩如春，轻蚁漂漂杂蕊尘。
得伴方平同一醉，明朝应作蔡经身。



   卷629_2 【闻圆载上人挟儒书洎释典归日本国，更作一绝以送】陆龟蒙 

九流三藏一时倾，万轴光凌渤澥声。
从此遗编东去后，却应荒外有诸生。



   卷629_3 【闲吟】陆龟蒙 

闲吟料得三更尽，始把孤灯背竹窗。
一夜西风高浪起，不教归梦过寒江。



   卷629_4 【秘色越器】陆龟蒙 

九秋风露越窑开，夺得千峰翠色来。
好向中宵盛沆瀣，共嵇中散斗遗杯。



   卷629_5 【景阳宫井】陆龟蒙 

古堞烟埋宫井树，陈主吴姬堕泉处。
舜没苍梧万里云，却不闻将二妃去。



   卷629_6 【江南二首】陆龟蒙 

便风船尾香粳熟，细雨层头赤鲤跳。
待得江餐闲望足，日斜方动木兰桡。

村边紫豆花垂次，岸上红梨叶战初。
莫怪烟中重回首，酒家青纻一行书。



   卷629_7 【溪思雨中】陆龟蒙 

雨映前山万絇丝，橹声冲破似鸣机。
无端织得愁成段，堪作骚人酒病衣。



   卷629_8 【江城夜泊】陆龟蒙 

漏移寒箭丁丁急，月挂虚弓霭霭明。
此夜离魂堪射断，更须江笛两三声。



   卷629_9 【宫人斜】陆龟蒙 

草著愁烟似不春，晚莺哀怨问行人。
须知一种埋香骨，犹胜昭君作虏尘。



   卷629_10 【送棋客】陆龟蒙 

满目山川似势棋，况当秋雁正斜飞。
金门若召羊玄保，赌取江东太守归。



   卷629_11 【汉宫词】陆龟蒙 

招灵阁上霓旌绝，柏梁台中珠翠稠。
一身三十六宫夜，露滴玉盘青桂秋。



   卷629_12 【上清】陆龟蒙 

玉林风露寂寥清，仙妃对月闲吹笙。
新篁冷涩曲未尽，细拂云枝栖凤惊。



   卷629_13 【秋荷】陆龟蒙 

蒲茸承露有佳色，茭叶束烟如效颦。
盈盈一水不得渡，冷翠遗香愁向人。



   卷629_14 【有别二首】陆龟蒙 

且将丝wf系兰舟，醉下烟汀减去愁。
江上有楼君莫上，落花随浪正东流。

池上已看莺舌默，云间应即雁翰开。
唯愁别后当风立，万树将秋入恨来。



   卷629_15 【病中晓思】陆龟蒙 

月堕霜西竹井寒，辘轳丝冻下瓶难。
幽人病久浑成渴，愁见龙书一鼎干。



   卷629_16 【送友人之湖上】陆龟蒙 

故人溪上有渔舟，竿倚风蘋夜不收。
欲寄一函聊问讯，洪乔宁作置书邮。



   卷629_17 【寒日逢僧】陆龟蒙 

瘦胫高褰梵屟轻，野塘风劲锡环鸣。
如何不向深山里，坐拥闲云过一生。



   卷629_18 【冬柳】陆龟蒙 

柳汀斜对野人窗，零落衰条傍晓江。
正是霜风飘断处，寒鸥惊起一双双。



   卷629_19 【寄友人】陆龟蒙 

敬亭寒夜溪声里，同听先生讲太玄。
上得云梯不回首，钓竿犹在五湖边。



   卷629_20 【岛树】陆龟蒙 

波涛漱苦盘根浅，风雨飘多著叶迟。
迥出孤烟残照里，鹭鹚相对立高枝。



   卷629_21 【头陀僧】陆龟蒙 

万峰围绕一峰深，向此长修苦行心。
自扫雪中归鹿迹，天明恐被猎人寻。



   卷629_22 【晚渡】陆龟蒙 

半波风雨半波晴，渔曲飘秋野调清。
各样莲船逗村去，笠檐蓑袂有残声。



   卷629_23 【赠老僧二首】陆龟蒙 

枯貌自同霜里木，馀生唯指佛前灯。
少时写得坐禅影，今见问人何处僧。

自有家山供衲线，不离溪曲取庵茅。
旧曾闻说林中鸟，定后长来顶上巢。



   卷629_24 【忆山泉】陆龟蒙 

一夜寒声来梦里，平明著屐到声边。
心期盛夏同过此，脱却荷衣石上眠。



   卷629_25 【白芙蓉】陆龟蒙 

澹然相对却成劳，月染风裁个个高。
似说玉皇亲谪堕，至今犹著水霜袍。



   卷629_26 【严光钓台】陆龟蒙 

片帆竿外揖清风，石立云孤万古中。
不是狂奴为故态，仲华争得黑头公。



   卷629_27 【读陈拾遗集】陆龟蒙 

蓬颗何时与恨平，蜀江衣带蜀山轻。
寻闻骑士枭黄祖，自是无人祭祢衡。



   卷629_28 【吴宫怀古】陆龟蒙 

香径长洲尽棘丛，奢云艳雨只悲风。
吴王事事须亡国，未必西施胜六宫。



   卷629_29 【送琴客之建康】陆龟蒙 

蕙风杉露共泠泠，三峡寒泉漱玉清。
君到南朝访遗事，柳家双锁旧知名。



   卷629_30 【闺怨】陆龟蒙 

白袷行人又远游，日斜空上映花楼。
愁丝堕絮相逢著，绊惹春风卒未休。



   卷629_31 【丁香】陆龟蒙 

江上悠悠人不问，十年云外醉中身。
殷勤解却丁香结，纵放繁枝散诞春。



   卷629_32 【种蒲】陆龟蒙 

杜若溪边手自移，旋抽烟剑碧参差。
何时织得孤帆去，悬向秋风访所思。



   卷629_33 【范蠡】陆龟蒙 

平吴专越祸胎深，岂是功成有去心。
勾践不知嫌鸟喙，归来犹自铸良金。



   卷629_34 【山僧二首】陆龟蒙 

山藓几重生草履，涧泉长自满铜瓶。
时将如意敲眠虎，遣向林间坐听经。

一夏不离苍岛上，秋来频话石城南。
思归瀑布声前坐，却把松枝拂旧庵。



   卷629_35 【上云乐】陆龟蒙 

青丝作筰桂为船，白兔捣药虾蟆丸。
便浮天汉泊星渚，回首笑君承露盘。



   卷629_36 【新秋杂题六首·眠】陆龟蒙 

一簟临窗薤叶秋，小帘风荡半离钩。
魂清雨急梦难到，身在五湖波上头。



   卷629_37 【新秋杂题六首·行】陆龟蒙 

寻人直到月坞北，觅鹤便过云峰西。
只今犹有疏野调，但绕莓苔风雨畦。



   卷629_38 【新秋杂题六首·倚】陆龟蒙 

橘下凝情香染巾，竹边留思露摇身。
背烟垂首尽日立，忆得山中无事人。



   卷629_39 【新秋杂题六首·吟】陆龟蒙 

忆山摇膝石上晚，怀古掉头溪畔凉。
有时得句一声发，惊起鹭鹚和夕阳。



   卷629_40 【新秋杂题六首·食】陆龟蒙 

日午空斋带睡痕，水蔬山药荐盘飧。
林乌信我无机事，长到而今下石盆。



   卷629_41 【新秋杂题六首·坐】陆龟蒙 

偶避蝉声来隙地，忽随鸿影入辽天。
闲僧不会寂寥意，道学西方人坐禅。



   卷629_42 【新沙】陆龟蒙 

渤澥声中涨小堤，官家知后海鸥知。
蓬莱有路教人到，应亦年年税紫芝。



   卷629_43 【邺宫词二首】陆龟蒙 

魏武平生不好香，枫胶蕙炷洁宫房。
可知遗令非前事，却有馀薰在绣囊。

花飞蝶骇不愁人，水殿云廊别置春。
晓日靓妆千骑女，白樱桃下紫纶巾。



   卷629_44 【古别离】陆龟蒙 

仙人左手把长箭，欲射日乌乌不栖。
何事离情畏明发，一心唯恨汝南鸡。



   卷629_45 【高道士】陆龟蒙 

峨眉道士风骨峻，手把玉皇书一通。
东游借得琴高鲤，骑入蓬莱清浅中。



   卷629_46 【蔬食】陆龟蒙 

孔融不要留残脍，庾悦无端吝子鹅。
香稻熟来秋菜嫩，伴僧餐了听云和。



   卷629_47 【寄远】陆龟蒙 

缥梨花谢莺口吃，黄犊少年人未归。
画扇红弦相掩映，独看斜月下帘衣。



   卷629_48 【山中僧】陆龟蒙 

手关一室翠微里，日暮白云栖半间。
白云朝出天际去，若比老僧犹未闲。



   卷629_49 【洞宫秋夕】陆龟蒙 

浓霜打叶落地声，南溪石泉细泠泠。
洞宫寂寞人不去，坐见月生云母屏。



   卷629_50 【连昌宫词二首·门】陆龟蒙 

金铺零落兽镮空，斜掩双扉细草中。
日暮鸟归宫树绿，不闻鸦轧闭春风。



   卷629_51 【连昌宫词二首·阶】陆龟蒙 

草没苔封叠翠斜，坠红千叶拥残霞。
年年直为秋霖苦，滴陷青珉隐起花。



   卷629_52 【怀宛陵旧游】陆龟蒙 

陵阳佳地昔年游，谢脁青山李白楼。
唯有日斜溪上思，酒旗风影落春流。



   卷629_53 【松石晓景图】陆龟蒙 

霜骨云根惨淡愁，宿烟封著未全收。
将归与说文通后，写得松江岸上秋。



   卷629_54 【钓车】陆龟蒙 

小轮轻线妙无双，曾伴幽人酒一缸。
洛客见诗如有问，辗烟冲雨过桐江。



   卷629_55 【漉酒巾】陆龟蒙 

靖节高风不可攀，此巾犹坠冻醪间。
偏宜雪夜山中戴，认取时情与醉颜。



   卷629_56 【华阳巾】陆龟蒙 

莲花峰下得佳名，云褐相兼上鹤翎。
须是古坛秋霁后，静焚香炷礼寒星。



   卷629_57 【方响】陆龟蒙 

击霜寒玉乱丁丁，花底秋风拂坐生。
王母闲看汉天子，满猗兰殿佩环声。



   卷629_58 【白鹭】陆龟蒙 

雪然飞下立苍苔，应伴江鸥拒我来。
见欲扁舟摇荡去，倩君先作水云媒。



   卷629_59 【溪行】陆龟蒙 

晚天寒雨上滩时，他已扬舲我尚迟。
自是樯低帆幅少，溪风终不两般吹。



   卷629_60 【太湖叟】陆龟蒙 

细桨轻船卖石归，酒痕狼藉遍苔衣。
攻车战舰繁如织，不肯回头问是非。



   卷629_61 【答友人】陆龟蒙 

荆卿雄骨化为尘，燕市应无共饮人。
能脱鹔鹴来换酒，五湖赊与一年春。



   卷629_62 【偶作】陆龟蒙 

酒信巧为缲病绪，花音长作嫁愁媒。
也知愁病堪回避，争奈流莺唤起来。



   卷629_63 【春思二首】陆龟蒙 

竹外麦烟愁漠漠，短翅啼禽飞魄魄。
此时忆著千里人，独坐支颐看花落。

江南酒熟清明天，高高绿旆当风悬。
谁家无事少年子，满面落花犹醉眠。



   卷629_64 【访僧不遇】陆龟蒙 

棹倚东林欲问禅，远公飞锡未应还。
蒙庄弟子相看笑，何事空门亦有关。



   卷629_65 【谢山泉】陆龟蒙 

决决春泉出洞霞，石坛封寄野人家。
草堂尽日留僧坐，自向前溪摘茗芽。



   卷629_66 【洞宫夕（一作华阳观）】陆龟蒙 

月午山空桂花落，华阳道士云衣薄。
石坛香散步虚声，杉云清泠滴栖鹤。



   卷629_67 【峡客行】陆龟蒙 

万仞峰排千剑束，孤舟夜系峰头宿。
蛮溪雪坏蜀江倾，滟滪朝来大如屋。



   卷629_68 【江边】陆龟蒙 

江边日晚潮烟上，树里鸦鸦桔槔响。
无因得似灌园翁，十亩春蔬一藜杖。



   卷629_69 【帘】陆龟蒙 

枕映疏容晚向欹，秋烟脉脉雨微微。
逆风障燕寻常事，不学人前当妓衣。



   卷629_70 【开元杂题七首·玉龙子】陆龟蒙 

何代奇工碾玉英，细髯纤角尽雕成。
烟乾雾悄君心苦，风雨长随一掷声。



   卷629_71 【开元杂题七首·照夜白】陆龟蒙 

雪虬轻骏步如飞，一练腾光透月旗。
应笑穆王抛万乘，踏风鞭露向瑶池。



   卷629_72 【开元杂题七首·舞马】陆龟蒙 

月窟龙孙四百蹄，骄骧轻步应金鞞。
曲终似要君王宠，回望红楼不敢嘶。



   卷629_73 【开元杂题七首·杂伎】陆龟蒙 

拜象驯犀角抵豪，星丸霜剑出花高。
六宫争近乘舆望，珠翠三千拥赭袍。



   卷629_74 【开元杂题七首·雪衣女】陆龟蒙 

嫩红钩曲雪花攒，月殿栖时片影残。
自说夜来春梦恶，学持金偈玉栏干。



   卷629_75 【开元杂题七首·绣岭宫】陆龟蒙 

绣岭花残翠倚空，碧窗瑶砌旧行宫。
闲乘小驷浓阴下，时举金鞭半袖风。



   卷629_76 【开元杂题七首·汤泉】陆龟蒙 

暖殿流汤数十间，玉渠香细浪回环。
上皇初解云衣浴，珠棹时敲瑟瑟山。



   卷629_77 【题杜秀才水亭】陆龟蒙 

晓和风露立晴烟，只恐腥魂涴洞天。
云肆有龙君若买，便敲初日铸金钱。



   卷629_78 【翠碧】陆龟蒙 

红襟翠翰两参差，径拂烟华上细枝。
春水渐生鱼易得，莫辞风雨坐多时。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十一 
 
   
　 
　

　
 　



   卷631_1 【旅泊吴门】张贲 

一舸吴江晚，堪忧病广文。鲈鱼谁与伴，鸥鸟自成群。 
反照纵横水，斜空断续云。异乡无限思，尽付酒醺醺。主



   卷631_2 【贲中间有吴门旅泊之什蒙鲁望垂和更作一章以伸酬谢】张贲 

偶发陶匏响，皆蒙组绣文。清秋将落帽，子夏正离群。 
有恨书燕雁，无聊赋郢云。遍看心自醉，不是酒能醺。斋



   卷631_3 【酬袭美先见寄倒来韵】张贲 

寻疑天意丧斯文，故选茅峰寄白云。酒后只留沧海客， 
香前唯见紫阳君。近年已绝诗书癖，今日兼将笔砚焚。 
为有此身犹苦患，不知何者是玄纁。斋



   卷631_4 【奉和袭美醉中即席见赠次韵】张贲 

桂枝新下月中仙，学海词锋誉蔼然。文阵已推忠信甲， 
穷波犹认孝廉船。清标称住羊车上，俗韵惭居鹤氅前。 
共许逢蒙快弓箭，再穿杨叶在明年。斋



   卷631_5 【奉和袭美题褚家林亭】张贲 

疏野林亭震泽西，朗吟闲步喜相携。时时风折芦花乱， 
处处霜摧稻穗低。百本败荷鱼不动，一枝寒菊蝶空迷。 
今朝偶得高阳伴，从放山翁醉似泥。斋



   卷631_6 【奉和袭美伤开元观顾道士】张贲 

凤麟胶尽夜如何，共叹先生剑解多。几度吊来唯白鹤， 
此时乘去必青骡。图中含景随残照，琴里流泉寄逝波。 
惆怅真灵又空返，玉书谁授紫微歌。斋



   卷631_7 【和鲁望白菊】张贲 

雪彩冰姿号女华，寄身多是地仙家。有时南国和霜立， 
几处东篱伴月斜。谢客琼枝空贮恨，袁郎金钿不成夸。 
自知终古清香在，更出梅妆弄晚霞。斋



   卷631_8 【奉和袭美先辈悼鹤】张贲 

池塘萧索掩空笼，玉树同嗟一土中。莎径罢鸣唯泣露， 
松轩休舞但悲风。丹台旧氅难重缉，紫府新书岂更通。 
云减雾消无处问，只留华发与衰翁。斋



   卷631_9 【偶约道流终乖文会答皮陆】张贲 

仙侣无何访蔡经，两烦韶濩出彤庭。
人间若有登楼望，应怪文星近客星。



   卷631_10 【和袭美寒夜见访】张贲 

云孤鹤独且相亲，仿效从它折角巾。
不用吴江叹留滞，风姿俱是玉清人。



   卷631_11 【和袭美醉中先起次韵】张贲 

何事桃源路忽迷，惟留云雨怨空闺。
仙郎共许多情调，莫遣重歌浊水泥。



   卷631_12 【和皮陆酒病偶作】张贲 

白编椰席镂冰明，应助杨青解宿酲。
难继二贤金玉唱，可怜空作断猿声。



   卷631_13 【送浙东德师侍御罢府西归】张贲 

孤云独鸟本无依，江海重逢故旧稀。
杨柳渐疏芦苇白，可怜斜日送君归。



   卷631_14 【以青z3饭分送袭美鲁望因成一绝】张贲 

谁屑琼瑶事青z3，旧传名品出华阳。
应宜仙子胡麻拌，因送刘郎与阮郎。



   卷631_15 【玩金鸂鶒和陆鲁望】张贲 

翠羽红襟镂彩云，双飞常笑白鸥群。
谁怜化作雕金质，从倩沉檀十里闻。



   卷631_16 【悼鹤和袭美】张贲 

渥顶鲜毛品格驯，莎庭闲暇重难群。
无端日暮东风起，飘散春空一片云。



   卷631_17 【览皮先辈盛制，因作十韵以寄，用伸款仰】崔璐 

河岳挺灵异，星辰精气殊。在人为英杰，与国作祯符。 
襄阳得奇士，俊迈真龙驹。勇果鲁仲由，文赋蜀相如。 
浑浩江海广，葩华桃李敷。小言入无间，大言塞空虚。 
几人游赤水，夫子得玄珠。鬼神争奥秘，天地惜洪炉。 
既有曾参行，仍兼君子儒。吾知上帝意，将使居黄枢。 
好保千金体，须为万姓谟。古



   卷631_18 【浙东罢府西归酬别张广文皮先辈陆秀才】李縠 

岂有头风笔下痊，浪成蛮语向初筵。兰亭旧趾虽曾见， 
柯笛遗音更不传。照曜文星吴分野，留连花月晋名贤。 
相逢只恨相知晚，一曲骊歌又几年。古



   卷631_19 【和皮日休悼鹤】李縠 

才子襟期本上清，陆云家鹤伴闲情。犹怜反顾五六里， 
何意忽归十二城。露滴谁闻高叶坠，月沉休藉半阶明。 
人间华表堪留语，剩向秋风寄一声。古

道林曾放雪翎飞，应悔庭除闭羽衣。
料得王恭披鹤氅，倚吟犹待月中归。



   卷631_20 【醉中袭美先月中归】李縠 

休文虽即逃琼液，阿鹜还须掩玉闺。
月落金鸡一声后，不知谁悔醉如泥。



   卷631_21 【奉酬皮先辈霜菊见赠】崔璞 

菊花开晚过秋风，闻道芳香正满丛。
争奈病夫难强饮，应须速自召车公。



   卷631_22 【蒙恩除替将还京洛偶叙所怀因成六韵呈军事院诸公…秀才】崔璞 

两载求人瘼，三春受代归。务繁多簿籍，才短乏恩威。 
共理乖天奖，分忧值岁饥。遽蒙交郡印，安敢整朝衣。 
作牧惭为政，思乡念式微。傥容还故里，高卧掩柴扉。斋



   卷631_23 【和皮日休悼鹤】魏朴 

直欲裁诗问杳冥，岂教灵化亦浮生。风林月动疑留魄， 
沙岛香愁似蕴情。雪骨夜封苍藓冷，练衣寒在碧塘轻。 
人间飞去犹堪恨，况是泉台远玉京。斋

经秋宋玉已悲伤，况报胎禽昨夜亡。
霜晓起来无问处，伴僧弹指绕荷塘。



   卷631_24 【皮袭美见留小宴次韵】羊昭业 

泽国春来少遇晴，有花开日且飞觥。王戎似电休推病， 
周顗才醒众却惊。芳景渐浓偏属酒，暖风初畅欲调莺。 
知君不肯然官烛，争得华筵彻夜明。主



   卷631_25 【送羊振文归觐桂阳】颜萱 

高挂吴帆喜动容，问安归去指湘峰。悬鱼庭内芝兰秀， 
驭鹤门前薜荔封。红旆正怜棠影茂，彩衣偏带桂香浓。 
临岐独有沾襟恋，南巷当年共化龙。主



   卷631_26 【送圆载上人】颜萱 

师来一世恣经行，却泛沧波问去程。心静已能防渴鹿， 
鼙喧时为骇长鲸。禅林几结金桃重，梵室重修铁瓦轻。 
料得还乡无别利，只应先见日华生。主



   卷631_27 【过张祜处士丹阳故居】颜萱 

忆昔为儿逐我兄，曾抛竹马拜先生。书斋已换当时主， 
诗壁空题故友名。岂是争权留怨敌，可怜当路尽公卿。 
柴扉草屋无人问，犹向荒田责地征。主



   卷631_28 【和袭美伤顾道士】郑璧 

斜汉银澜一夜东，飘飘何处五云中。空留华表千年约， 
才毕丹炉九转功。形蜕远山孤圹月，影寒深院晓松风。 
门人不睹飞升去，犹与浮生哭恨同。主



   卷631_29 【奉和陆鲁望白菊】郑璧 

白艳轻明带露痕，始知佳色重难群。终朝疑笑梁王雪， 
尽日慵飞蜀帝魂。燕雨似翻瑶渚浪，雁风疑卷玉绡纹。 
琼妃若会宽裁剪，堪作蟾宫夜舞裙。主



   卷631_30 【和袭美索友人酒】郑璧 

乘兴闲来小谢家，便裁诗句乞榴花。
邴原虽不无端醉，也爱临风从鹿车。



   卷631_31 【文燕润卿不至】郑璧 

已知羽驾朝金阙，不用烧兰望玉京。
应是易迁明月好，玉皇留看舞双成。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十二 
 
   
　 
　

　
 　



   卷632_1 【塞上】司空图 

万里隋城在，三边虏气衰。沙填孤障角，烧断故关碑。 
马色经寒惨，雕声带晚悲。将军正闲暇，留客换歌辞。主



   卷632_2 【寄永嘉崔道融】司空图 

旅寓虽难定，乘闲是胜游。碧云萧寺霁，红树谢村秋。 
戍鼓和潮暗，船灯照岛幽。诗家多滞此，风景似相留。斋



   卷632_3 【下方】司空图 

三十年来往，中间京洛尘。倦行今白首，归卧已清神。 
坡暖冬抽笋，松凉夏健人。更惭征诏起，避世迹非真。古



   卷632_4 【华下】司空图 

日炙旱云裂，迸为千道血。天地沸一镬，竟自烹妖孽。 
尧汤遇灾数，灾数还中辍。何事奸与邪，古来难扑灭。知



   卷632_5 【僧舍贻友】司空图 

笑破人间事，吾徒莫自欺。解吟僧亦俗，爱舞鹤终卑。 
竹上题幽梦，溪边约敌棋。旧山归有阻，不是故迟迟。主



   卷632_6 【下方】司空图 

昏旦松轩下，怡然对一瓢。雨微吟思足，花落梦无聊。 
细事当棋遣，衰容喜镜饶。溪僧有深趣，书至又相邀。斋



   卷632_7 【华下送文浦】司空图 

郊居谢名利，何事最相亲。渐与论诗久，皆知得句新。 
川明虹照雨，树密鸟冲人。应念从今去，还来岳下频。古



   卷632_8 【自诫】司空图 

我祖铭座右，嘉谋贻厥孙。勤此苟不怠，令名日可存。 
媒衒士所耻，慈俭道所尊。松柏岂不茂，桃李亦自繁。 
众人皆察察，而我独昏昏。取训于老氏，大辩欲讷言。古



   卷632_9 【效陈拾遗子昂感遇二首】司空图 

高燕飞何捷，啄害恣群雏。人岂玩其暴，华轩容尔居。 
强欺自天禀，刚吐信吾徒。乃知不平者，矫世道终孤。知

阳和含煦润，卉木竞纷华。当为众所悦，私已汝何夸。 
北里秘秾艳，东园锁名花。豪夺乃常理，笑君徒咄嗟。斋



   卷632_10 【效陈拾遗子昂】司空图 

丑妇竞簪花，花多映愈丑。邻女恃其姿，掇之不盈手。 
量已苟自私，招损乃谁咎。宠禄既非安，于吾竟何有。古



   卷632_11 【感时】司空图 

好鸟无恶声，仁兽肯狂噬。宁教鹦鹉哑，不遣麒麟细。 
人人语与默，唯观利与势。爱毁亦自遭，掩谤终失计。知



   卷632_12 【秋思】司空图 

身病时亦危，逢秋多恸哭。风波一摇荡，天地几翻覆。 
孤萤出荒池，落叶穿破屋。势利长草草，何人访幽独。主



   卷632_13 【早春】司空图 

伤怀同客处，病眼却花朝。草嫩侵沙短，冰轻著雨消。 
风光知可爱，容发不相饶。早晚丹丘去，飞书肯见招。斋



   卷632_14 【上陌梯寺怀旧僧二首】司空图 

云根禅客居，皆说旧无庐。松日明金像，山风向木鱼。 
依栖应不阻，名利本来疏。纵有人相问，林间懒拆书。古

高鸦隔谷见，路转寺西门。塔影荫泉脉，山苗侵烧痕。 
钟疏含杳霭，閤迥亘黄昏。更待他僧到，长如前信存。主



   卷632_15 【寄怀元秀上人】司空图 

悠悠干禄利，草草废渔樵。身世堪惆怅，风骚顿寂寥。 
高秋期步野，积雨放趋朝。得句如相忆，莎斋且见招。斋



   卷632_16 【次韵和秀上人游南五台】司空图 

中峰曾到处，题记没苍苔。振锡传深谷，翻经想旧台。 
危松临砌偃，惊鹿蓦溪来。内殿御诗切，身回心未回。古



   卷632_17 【赠圆昉公（昉，蜀僧。僖宗幸蜀，昉坚免紫衣）】司空图 

天阶让紫衣，冷格鹤犹卑。道胜嫌名出，身闲觉老迟。 
晓香延宿火，寒磬度高枝。每说长松寺，他年与我期。知



   卷632_18 【赠信美寺岑上人】司空图 

巡礼诸方遍，湘南频有缘。焚香老山寺，乞食向江船。 
纱碧笼名画，灯寒照净禅。我来能永日，莲漏滴寒泉。主



   卷632_19 【江行二首】司空图 

地阔分吴塞，枫高映楚天。曲塘春尽雨，方响夜深船。 
行纪添新梦，羁愁甚往年。何时京洛路，马上见人烟。斋

初程风信好，回望失津楼。日带潮声晚，烟含楚色秋。 
戍旗当远客，岛树转惊鸥。此去非名利，孤帆任白头。知



   卷632_20 【长安赠王注】司空图 

正下搜贤诏，多君独避名。客来当意惬，花发遇歌成。 
乐地留高趣，权门让后生。东方御闲驷，园外好同行。主



   卷632_21 【赠步寄李员外】司空图 

危桥转溪路，经雨石丛荒。幽瀑下仙果，孤巢悬夕阳。 
病辞青琐秘，心在紫芝房。更喜谐招隐，诗家有望郎。斋



   卷632_22 【寄郑仁规】司空图 

清才郑小戎，标的贵游中。万里云无侣，三山鹤不笼。 
香和丹地暖，晚着彩衣风。荣路期经济，唯应在至公。古



   卷632_23 【寄考功王员外】司空图 

喜闻三字耗，闲客是陪游。白鸟闲疏索，青山日滞留。 
琴如高韵称，诗愧逸才酬。更勉匡君志，论思在献谋。知



   卷632_24 【杂言（一作短歌行）】司空图 

乌飞飞，兔蹶蹶，朝来暮去驱时节。女娲只解补青天， 
不解煎胶粘日月。主



   卷632_25 【陈疾】司空图 

自怜旅舍亦酣歌，世路无机奈尔何。霄汉逼来心不动， 
鬓毛白尽兴犹多。残阳暂照乡关近，远鸟因投岳庙过。 
闲得此身归未得，磬声深夏隔烟萝。主



   卷632_26 【淅上（一作江淅上）】司空图 

华下支离已隔河，又来此地避干戈。山田渐广猿时到， 
村舍新添燕亦多。丹桂石楠宜并长，秦云楚雨暗相和。 
儿童栗熟迷归路，归得仍随牧竖歌。主

西北乡关近帝京，烟尘一片正伤情。愁看地色连空色， 
静听歌声似哭声。红蓼满村人不在，青山绕槛路难平。 
从他烟棹更南去，休向津头问去程。斋



   卷632_27 【山中】司空图 

全家与我恋孤岑，蹋得苍苔一径深。逃难人多分隙地， 
放生麋大出寒林。名应不朽轻仙骨，理到忘机近佛心。 
昨夜前溪骤雷雨，晚晴闲步数峰吟。斋



   卷632_28 【寄赠诗僧秀公】司空图 

灵一心传清塞心，可公吟后础公吟。近来雅道相亲少， 
惟仰吾师所得深。好句未停无暇日，旧山归老有东林。 
冷曹孤宦甘寥落，多谢携筇数访寻。斋



   卷632_29 【重阳日访元秀上人】司空图 

红叶黄花秋景宽，醉吟朝夕在樊川。却嫌今日登山俗， 
且共高僧对榻眠。别画长怀吴寺壁，宜茶偏赏霅溪泉。 
归来童稚争相笑，何事无人与酒船。斋



   卷632_30 【丁未岁归王官谷】司空图 

家山牢落战尘西，匹马偷归路已迷。冢上卷旗人簇立， 
花边移寨鸟惊啼。本来薄俗轻文字，却致中原动鼓鼙。 
将取一壶闲日月，长歌深入武陵溪。斋



   卷632_31 【书怀】司空图 

病来犹强引雏行，力上东原欲试耕。几处马嘶春麦长， 
一川人喜雪峰晴。闲知有味心难肯，道贵谋安迹易平。 
陶令若能兼不饮，无弦琴亦是沽名。斋



   卷632_32 【退栖】司空图 

宦游萧索为无能，移住中条最上层。得剑乍如添健仆， 
亡书久似失良朋。燕昭不是空怜马，支遁何妨亦爱鹰。 
自此致身绳检外，肯教世路日兢兢。斋



   卷632_33 【五十】司空图 

闲身事少只题诗，五十今来觉陡衰。清秩偶叨非养望， 
丹方频试更堪疑。髭须强染三分折，弦管遥听一半悲。 
漉酒有巾无黍酿，负他黄菊满东篱。斋



   卷632_34 【新岁对写真】司空图 

得见明时下寿身，须甘岁酒更移巡。生情暗结千重恨， 
寒势常欺一半春。文武轻销丹灶火，市朝偏贵黑头人。 
自伤衰飒慵开镜，拟与儿童别写真。斋



   卷632_35 【华下】司空图 

箨冠新带步池塘，逸韵偏宜夏景长。扶起绿荷承早露， 
惊回白鸟入残阳。久无书去干时贵，时有僧来自故乡。 
不用名山访真诀，退休便是养生方。斋



   卷632_36 【重阳山居】司空图 

诗人自古恨难穷，暮节登临且喜同。四望交亲兵乱后， 
一川风物笛声中。菊残深处回幽蝶，陂动晴光下早鸿。 
明日更期来此醉，不堪寂寞对衰翁。斋



   卷632_37 【争名】司空图 

争名岂在更搜奇，不朽才消一句诗。穷辱未甘英气阻， 
乖疏还有正人知。荷香浥露侵衣润，松影和风傍枕移。 
只此共栖尘外境，无妨亦恋好文时。斋



   卷632_38 【光启四年春戊申（一作归王官次年作）】司空图 

乱后烧残数架书，峰前犹自恋吾庐。忘机渐喜逢人少， 
览镜空怜待鹤疏。孤屿池痕春涨满，小阑花韵午晴初。 
酣歌自适逃名久，不必门多长者车。斋



   卷632_39 【丁巳重阳】司空图 

重阳未到已登临，探得黄花且独斟。客舍喜逢连日雨， 
家山似响隔河砧。乱来已失耕桑计，病后休论济活心。 
自贺逢时能自弃，归鞭唯拍马鞯吟。斋



   卷632_40 【喜王驾小仪重阳相访】司空图 

白菊初开卧内明，闻君相访病身轻。樽前且拨伤心事， 
谿上还随觅句行。幽鹤傍人疑旧识，残蝉向日噪新晴。 
拟将寂寞同留住，且劝康时立大名。斋



   卷632_41 【酬张芬赦后见寄（一作司空曙诗）】司空图 

紫凤朝衔五色书，阳春忽布网罗除。已将心变寒灰后， 
岂料光生腐草馀。建水风烟收客泪，杜陵花烛梦郊居。 
劳君故有诗相赠，欲报琼瑶愧不如。斋



   卷632_42 【上元放二雉】司空图 

婴网虽皆困，搴笼喜共归。无心期尔报，相见莫惊飞。知



   卷632_43 【中秋】司空图 

闲吟秋景外，万事觉悠悠。此夜若无月，一年虚过秋。斋



   卷632_44 【偶题】司空图 

水榭花繁处，春晴日午前。鸟窥临槛镜，马过隔墙鞭。知



   卷632_45 【闲步】司空图 

几处白烟断，一川红树时。坏桥侵辙水，残照背村碑。斋



   卷632_46 【春中】司空图 

伏溜侵阶润，繁花隔竹香。娇莺方晓听，无事过南塘。知



   卷632_47 【独望】司空图 

绿树连村暗，黄花出陌稀。远陂春草绿，犹有水禽飞。斋



   卷632_48 【杂题】司空图 

孤枕闻莺起，幽怀独悄然。地融春力润，花泛晓光鲜。知



   卷632_49 【漫题三首】司空图 

乱后他乡节，烧残故国春。自怜垂白首，犹伴踏青人。斋

齿落伤情久，心惊健忘频。蜗庐经岁客，蚕市异乡人。主

率怕人言谨，闲宜酒韵高。山林若无虑，名利不难逃。知



   卷632_50 【河上二首】司空图 

惨惨日将暮，驱羸独到庄。沙痕傍墟落，风色入牛羊。斋

新霁田园处，夕阳禾黍明。沙村平见水，深巷有鸥声。主



   卷632_51 【早朝】司空图 

白日新年好，青春上国多。街平双阙近，尘起五云和。古



   卷632_52 【即事二首】司空图 

茶爽添诗句，天清莹道心。只留鹤一只，此外是空林。主

御礼征奇策，人心注盛时。从来留振滞，只待济临危。知



   卷632_53 【永夜】司空图 

永夜疑无日，危时只赖山。旷怀休戚外，孤迹是非间。斋



   卷632_54 【秦关】司空图 

形胜今虽在，荒凉恨不穷。虎狼秦国破，狐兔汉陵空。知



   卷632_55 【渡江】司空图 

秋江共僧渡，乡泪滴船回。一夜吴船梦，家书立马开。斋



   卷632_56 【退居漫题七首】司空图 

花缺伤难缀，莺喧奈细听。惜春春已晚，珍重草青青。知

堤柳自绵绵，幽人无恨牵。只忧诗病发，莫寄校书笺。古

燕语曾来客，花催欲别人。莫愁春又过，看著又新春。斋

身外都无事，山中久避喧。破巢看乳燕，留果待啼猿。主

诗家通籍美，工部与司勋。高贾虽难敌，微官偶胜君。知

努力省前非，人生上寿稀。青云无直道，暗室有危机。古

燕拙营巢苦，鱼贪触网惊。岂缘身外事，亦似我劳形。斋



   卷632_57 【即事九首】司空图 

宿雨川原霁，凭高景物新。陂痕侵牧马，云影带耕人。知

十年深隐地，一雨太平心。匣涩休看剑，窗明复上琴。古

明时那弃置，多病自迟留。疏磬和吟断，残灯照卧幽。斋

衰鬓闲生少，丹梯望觉危。松须依石长，鹤不傍人卑。主

落叶频惊鹿，连峰欲映雕。此生诗病苦，此病更萧条。知

旅思又惊夏，庭前长小松。远峰生贵气，残月敛衰容。古

林鸟频窥静，家人亦笑慵。旧居留稳枕，归卧听秋钟。斋

华宇知难保，烧来又却修。只应巢燕惜，未必主人留。主

幽鸟穿篱去，邻翁采药回。云从潭底出，花向佛前开。知



   卷632_58 【松滋渡二首】司空图 

步上短亭久，看回官渡船。江乡宜晚霁，楚老语丰年。斋

楚岫接乡思，茫茫归路迷。更堪斑竹驿，初听鹧鸪啼。主



   卷632_59 【华清宫】司空图 

帝业山河固，离宫宴幸频。岂知驱战马，只是太平人。古



   卷632_60 【牛头寺】司空图 

终南最佳处，禅诵出青霄。群木澄幽寂，疏烟泛泬寥。主



   卷632_61 【感时上卢相】司空图 

兵待皇威振，人随国步安。万方休望幸，封岳始鸣銮。古



   卷632_62 【乱后三首】司空图 

丧乱家难保，艰虞病懒医。空将忧国泪，犹拟洒丹墀。主

流芳能几日，惆怅又闻蝉。行在多新贵，幽栖独长年。知

世事尝艰险，僧居惯寂寥。美香闻夜合，清景见寅朝。古



   卷632_63 【秋景】司空图 

景物皆难驻，伤春复怨秋。旋书红叶落，拟画碧云收。主



   卷632_64 【避乱】司空图 

离乱身偶在，窜迹任浮沉。虎暴荒居迥，萤孤黑夜深。古



   卷632_65 【长亭】司空图 

梅雨和乡泪，终年共酒衣。殷勤华表鹤，羡尔亦曾归。主



   卷632_66 【村西杏花二首】司空图 

薄腻力偏羸，看看怆别时。东风狂不惜，西子病难医。古

肌细分红脉，香浓破紫苞。无因留得玩，争忍折来抛。斋



   卷632_67 【独坐】司空图 

幽径入桑麻，坞西逢一家。编篱薪带茧，补屋草和花。知



   卷632_68 【借居】司空图 

借住郊园久，仍逢夏景新。绿苔行屐稳，黄鸟傍窗频。斋



   卷632_69 【重阳】司空图 

菊开犹阻雨，蝶意切于人。亦应知暮节，不比惜残春。知



   卷632_70 【偶书五首】司空图 

衰谢当何忏，惟应悔壮图。磬声花外远，人影塔前孤。斋

色变莺雏长，竿齐笋箨垂。白头身偶在，清夏景还移。主

蜀妓轻成妙，吴娃狎共纤。晚妆留拜月，卷上水精帘。知

独步荒郊暮，沉思远墅幽。平生多少事，弹指一时休。古

掩谤知迎吠，欺心见强颜。有名人易困，无契债难还。斋



   卷632_71 【杂题九首】司空图 

病来胜未病，名缚便忘名。今日甘为客，当时注愍征。知

暑湿深山雨，荒居破屋灯。此生无忏处，此去作高僧。古

不须频怅望，且喜脱喧嚣。亦有终焉意，陂南看稻苗。斋

楼带猿吟迥，庭容鹤舞宽。z4书因阅画，封药偶和丹。主

宴罢论诗久，亭高拜表频。岸香蕃舶月，洲色海烟春。知

驿步堤萦阁，军城鼓振桥。鸥和湖雁下，雪隔岭梅飘。古

带雪南山道，和钟北阙明。太平当共贺，开化喝来声。斋

舴艋猿偷上，蜻蜓燕竞飞。樵香烧桂子，苔湿挂莎衣。主

溪涨渔家近，烟收鸟道高。松花飘可惜，睡里洒离骚。知



   卷632_25 【古乐府】司空图 

一叶随西风，君行亦向东。知妾飞书意，无劳待早鸿。斋



   卷632_26 【有感】司空图 

灯影看须黑，墙阴惜草青。岁阑悲物我，同是冒霜萤。知



   卷632_27 【休休亭】司空图 

且喜安能保，那堪病更忧。可怜藜杖者，真个种瓜侯。斋



   卷632_28 【漫书二首】司空图 

剩欲逢花折，判须冒雨频。晴明开渐少，莫怕湿新巾。知

小蝶尔何竞，追飞不惮劳。远教群雀见，宁悟祸梯高。古



   卷632_29 【岁尽二首】司空图 

明日添一岁，端忧奈尔何。冲寒出洞口，犹校夕阳多。主

莫话伤心事，投春满鬓霜。殷勤共尊酒，今岁只残阳。知



   卷632_30 【牡丹】司空图 

得地牡丹盛，晓添龙麝香。主人犹自惜，锦幕护春霜。斋



   卷632_31 【乱后】司空图 

羽书传栈道，风火隔乡关。病眼那堪泣，伤心不到间。知



   卷632_32 【春山】司空图 

可是武陵溪，春芳著路迷。花明催曙早，云腻惹空低。斋



   卷632_33 【乐府】司空图 

宝马跋尘光，双驰照路旁。喧传报戚里，明日幸长杨。知



   卷632_34 【乱前上卢相】司空图 

虏黠虽多变，兵骄即易乘。犹须劳斥候，勿遣大河冰。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十三 
 
   
　 
　

　
 　



   卷633_1 【有感】司空图 

国事皆须救未然，汉家高阁漫凌烟。
功臣尽遣词人赞，不省沧洲画鲁连。



   卷633_2 【歌】司空图 

处处亭台只坏墙，军营人学内人妆。
太平故事因君唱，马上曾听隔教坊。



   卷633_3 【偈】司空图 

人若憎时我亦憎，逃名最要是无能。
后生乞汝残风月，自作深林不语僧。



   卷633_4 【鹂】司空图 

不是流莺独占春，林间彩翠四时新。
应知拟上屏风画，偏坐横枝亦向人。



   卷633_5 【白菊杂书四首】司空图 

黄昏寒立更披襟，露浥清香悦道心。
却笑谁家扃绣户，正薰龙麝暖鸳衾。

四面云屏一带天，是非断得自翛然。
此生只是偿诗债，白菊开时最不眠。

狂才不足自英雄，仆妾驱令学贩舂。
侯印几人封万户，侬家只办买孤峰。

黄鹂啭处谁同听，白菊开时且剩过。
漫道南朝足流品，由来叔宝不宜多。



   卷633_6 【漫题】司空图 

经乱年年厌别离，歌声喜似太平时。
词臣更有中兴颂，磨取莲峰便作碑。



   卷633_7 【率题】司空图 

宦路前衔闲不记，醉乡佳境兴方浓。
一林高竹长遮日，四壁寒山更闰冬。



   卷633_8 【涧户】司空图 

涧户芳烟接水村，乱来归得道仍存。
数竿新竹当轩上，不羡侯家立戟门。



   卷633_9 【故乡杏花】司空图 

寄花寄酒喜新开，左把花枝右把杯。
欲问花枝与杯酒，故人何得不同来。



   卷633_10 【华上二首】司空图 

故国春归未有涯，小栏高槛别人家。
五更惆怅回孤枕，犹自残灯照落花。

关外风昏欲雨天，荠花耕倒枕河壖。
村南寂寞时回望，一只鸳鸯下渡船。



   卷633_11 【梦中】司空图 

几多亲爱在人间，上彻霞梯会却还。
须是蓬瀛长买得，一家同占作家山。



   卷633_12 【榜下】司空图 

三十功名志未伸，初将文字竞通津。
春风漫折一枝桂，烟阁英雄笑杀人。



   卷633_13 【涔阳渡】司空图 

楚田人立带残晖，驿迥村幽客路微。
两岸芦花正萧飒，渚烟深处白牛归。



   卷633_14 【偶作】司空图 

索得身归未保闲，乱来道在辱来顽。
留侯万户虽无分，病骨应消一片山。



   卷633_15 【寓居有感三首】司空图 

亦知世路薄忠贞，不忍残年负圣明。
只待东封沾庆赐，碑阴别刻老臣名。

不放残年却到家，衔杯懒更问生涯。
河堤往往人相送，一曲晴川隔蓼花。

黑须寄在白须生，一度秋风减几茎。
客处不堪频送别，无多情绪更伤情。



   卷633_16 【淮西】司空图 

鳌冠三山安海浪，龙盘九鼎镇皇都。
莫夸十万兵威盛，消个忠良效顺无。



   卷633_17 【河湟有感】司空图 

一自萧关起战尘，河湟隔断异乡春。
汉儿尽作胡儿语，却向城头骂汉人。



   卷633_18 【自gM乡北归】司空图 

巴烟幂幂久萦恨，楚柳绵绵今送归。
回避江边同去雁，莫教惊起错南飞。



   卷633_19 【青龙师安上人】司空图 

灾曜偏临许国人，雨中衰菊病中身。
清香一炷知师意，应为昭陵惜老臣。



   卷633_20 【山中】司空图 

凡鸟爱喧人静处，闲云似妒月明时。
世间万事非吾事，只愧秋来未有诗。



   卷633_21 【有感二首】司空图 

自古经纶足是非，阴谋最忌夺天机。
留侯却粒商翁去，甲第何人意气归。

古来贤俊共悲辛，长是豪家拒要津。
从此当歌唯痛饮，不须经世为闲人。



   卷633_22 【闲夜二首】司空图 

道侣难留为虐棋，邻家闻说厌吟诗。
前峰月照分明见，夜合香中露卧时。

此身闲得易为家，业是吟诗与看花。
若使他生抛笔砚，更应无事老烟霞。



   卷633_23 【雨中】司空图 

维摩居士陶居士，尽说高情未足夸。
檐外莲峰阶下菊，碧莲黄菊是吾家。



   卷633_24 【送道者二首】司空图 

洞天真侣昔曾逢，西岳今居第几峰。
峰顶他时教我认，相招须把碧芙蓉。

殷勤不为学烧金，道侣惟应识此心。
雪里千山访君易，微微鹿迹入深林。



   卷633_25 【重阳阻雨】司空图 

重阳阻雨独衔杯，移得山家菊未开。
犹胜登高闲望断，孤烟残照马嘶回。



   卷633_26 【省试】司空图 

粉闱深锁唱同人，正是终南雪霁春。
闲系长安千匹马，今朝似减六街尘。



   卷633_27 【有赠】司空图 

有诗有酒有高歌，春色年年奈我何。
试问羲和能驻否，不劳频借鲁阳戈。



   卷633_28 【证因亭】司空图 

峰北幽亭愿证因，他生此地却容身。
上方僧在时应到，笑认前衔记写真。



   卷633_29 【顷年陪恩地赴甘棠之召感动留题】司空图 

去时憔悴青衿在，归路凄凉绛帐空。
无限酬恩心未展，又将孤剑别从公。



   卷633_30 【九月八日】司空图 

已是人间寂寞花，解怜寂寞傍贫家。
老来不得登高看，更甚残春惜岁华。



   卷633_31 【敷溪桥院有感】司空图 

昔岁攀游景物同，药炉今在鹤归空。
青山满眼泪堪碧，绛帐无人花自红。



   卷633_32 【寺阁】司空图 

昔岁登临未衰飒，不知何事爱伤情。
今来揽镜翻堪喜，乱后霜须长几茎。



   卷633_33 【武陵路】司空图 

橘岸舟间罾网挂，茶坡日暖鹧鸪啼。
女郎指点行人笑，知向花间路已迷。



   卷633_34 【南北史感遇十首】司空图 

雨淋麟阁名臣画，雪卧龙庭猛将碑。
不用黄金铸侯印，尽输公子买蛾眉。

汉世频封万户侯，云台空峻谢风流。
江南不有名儒相，齿冷中原笑未休。

天风斡海怒长鲸，永固南来百万兵。
若向沧洲犹笑傲，江山虚有石头城。

花迷公子玉楼恩，镜弄佳人红粉春。
不信关山劳远戍，绮罗香外任行尘。

兵围梁殿金瓯破，火发陈宫玉树摧。
奸佞岂能惭误国，空令怀古更徘徊。

行乐最宜连夜景，太平方觉有春风。
千金尽把酬歌舞，犹胜三边赏战功。

桃芳李艳年年发，羌管蛮弦处处多。
海上应无三岛路，人间惟有一声歌。

佳人自折一枝红，把唱新词曲未终。
惟向眼前怜易落，不如抛掷任春风。

景阳楼下花钿镜，玄武湖边锦绣旗。
昔日繁华今日恨，雉媒声晚草芳时。

乱后人间尽不平，秦川花木最伤情。
无穷红艳红尘里，骤马分香散入营。



   卷633_35 【狂题二首】司空图 

草堂旧隐犹招我，烟阁英才不见君。
惆怅故山归未得，酒狂叫断暮天云。

须知世乱身难保，莫喜天晴菊并开。
长短此身长是客，黄花更助白头催。



   卷633_36 【红茶花】司空图 

景物诗人见即夸，岂怜高韵说红茶。
牡丹枉用三春力，开得方知不是花。



   卷633_37 【秋燕】司空图 

从扑香尘拂面飞，怜渠只为解相依。
经冬好近深炉暖，何必千岩万水归。



   卷633_38 【见后雁有感】司空图 

笑尔穷通亦似人，高飞偶滞莫悲辛。
却缘风雪频相阻，只向关中待得春。



   卷633_39 【移桃栽】司空图 

独临官路易伤摧，从遣春风恣意开。
禅客笑移山上看，流莺直到槛前来。



   卷633_40 【忆中条】司空图 

燕辞旅舍人空在，萤出疏篱菊正芳。
堪恨昔年联句地，念经僧扫过重阳。



   卷633_41 【乐府】司空图 

五更窗下簇妆台，已怕堂前阿母催。
满鸭香薰鹦鹉睡，隔帘灯照牡丹开。



   卷633_42 【放龟二首】司空图 

却为多知自不灵，今朝教汝卜长生。
若求深处无深处，只有依人会有情。

世外犹迷不死庭，人间莫恃自无营。
本期沧海堪投迹，却向朱门待放生。



   卷633_43 【灯花三首】司空图 

蜀柳丝丝幂画楼，窗尘满镜不梳头。
几时金雁传归信，剪断香魂一缕愁。

姊姊教人且抱儿，逐他女伴卸头迟。
明朝斗草多应喜，翦得灯花自扫眉。

闰前小雪过经旬，犹自依依向主人。
开尽菊花怜强舞，与教弟子待新春。



   卷633_44 【偶题三首】司空图 

浮世悠悠旋一空，多情偏解挫英雄。
风光只在歌声里，不必楼前万树红。

小池随事有风荷，烧酹倾壶一曲歌。
欲待秋塘擎露看，自怜生意已无多。

辽阳音信近来稀，纵有虚传逼节归。
永日无人新睡觉，小窗晴暖螖虫飞。



   卷633_45 【华下对菊】司空图 

清香裛露对高斋，泛酒偏能浣旅怀。
不似春风逞红艳，镜前空坠玉人钗。



   卷633_46 【与都统参谋书有感】司空图 

惊鸾迸鹭尽归林，弱羽低垂分独沈。
带病深山犹草檄，昭陵应识老臣心。



   卷633_47 【漫题】司空图 

无宦无名拘逸兴，有歌有酒任他乡。
看看万里休征戍，莫向新词寄断肠。



   卷633_48 【商山二首】司空图 

清溪一路照羸身，不似云台画像人。
国史数行犹有志，只将谈笑继英尘。

马上搜奇已数篇，籍中犹愧是顽仙。
关头传说开元事，指点多疑孟浩然。



   卷633_49 【与伏牛长老偈二首】司空图 

不算菩提与阐提，惟应执著便生迷。
无端指个清凉地，冻杀胡僧雪岭西。

长绳不见系空虚，半偈传心亦未疏。
推倒我山无一事，莫将文字缚真如。



   卷633_50 【客中重九】司空图 

楚老相逢泪满衣，片名薄宦已知非。
他乡不似人间路，应共东流更不归。



   卷633_51 【柳二首】司空图 

谁家按舞傍池塘，已见繁枝嫩眼黄。
漫说早梅先得意，不知春力暗分张。

似拟凌寒妒早梅，无端弄色傍高台。
折来未有新枝长，莫遣佳人更折来。



   卷633_52 【光启丁未别山】司空图 

草堂琴画已判烧，犹托邻僧护燕巢。
此去不缘名利去，若逢逋客莫相嘲。



   卷633_53 【石楠】司空图 

客处偷闲未是闲，石楠虽好懒频攀。
如何风叶西归路，吹断寒云见故山。



   卷633_54 【力疾马上走笔】司空图 

酿黍长添不尽杯，只忧花尽客空回。
垂杨且为晴遮日，留遇重阳即放开。



   卷633_55 【华阴县楼】司空图 

丹霄能有几层梯，懒更扬鞭耸翠蜺。
偶凭危栏且南望，不劳高掌欲相携。



   卷633_56 【南至四首】司空图 

今冬腊后无残日，故国烧来有几家。
却恨早梅添旅思，强偷春力报年华。

花时不是偏愁我，好事应难总取他。
已被诗魔长役思，眼中莫厌早梅多。

年华乱后偏堪惜，世路抛来已自生。
犹有玉真长命缕，樽前时唱缓羁情。

一任喧阗绕四邻，闲忙皆是自由身。
人来客去还须议，莫遣他人作主人。



   卷633_57 【莲峰前轩】司空图 

人间上寿若能添，只向人间也不嫌。
看著四邻花竞发，高楼从此莫垂帘。



   卷633_58 【步虚】司空图 

阿母亲教学步虚，三元长遣下蓬壶。
云韶韵俗停瑶瑟，鸾鹤飞低拂宝炉。



   卷633_59 【剑器】司空图 

楼下公孙昔擅场，空教女子爱军装。
潼关一败吴儿喜，簇马骊山看御汤。



   卷633_60 【乙丑人日】司空图 

自怪扶持七十身，归来又见故乡春。
今朝人日逢人喜，不料偷生作老人。



   卷633_61 【携仙箓九首】司空图 

岳北秋空渭北川，晴云渐薄薄如烟。
坐来还见微风起，吹散残阳一片蝉。

一半晴空一半云，远笼仙掌日初曛。
洞天有路不知处，绝顶异香难更闻。

决事还须更事酬，清谭妙理一时休。
渔翁亦被机心误，眼暗汀边结钓钩。

迹不趋时分不侯，功名身外最悠悠。
听君总画麒麟阁，还我闲眠舴艋舟。

仙凡路阻两难留，烟树人间一片秋。
若道阴功能济活，且将方寸自焚修。

若有阴功救未然，玉皇品籍亦搜贤。
应知谭笑还高谢，别就沧洲赞上仙。

英名何用苦搜奇，不朽才销一句诗。
却赖风波阻三岛，老臣犹得恋明时。

剪取红云剩写诗，年年高会趁花时。
水精楼阁分明见，只欠霞浆别著旗。

此生得作太平人，只向尘中便出尘。
移取碧桃花万树，年年自乐故乡春。



   卷633_62 【浪淘沙】司空图 

不必长漂玉洞花，曲中偏爱浪淘沙。
黄河却胜天河水，万里萦纡入汉家。



   卷633_63 【赠日东鉴禅师】司空图 

故国无心度海潮，老禅方丈倚中条。
夜深雨绝松堂静，一点飞萤照寂寥。



   卷633_64 【暮春对柳二首】司空图 

萦愁惹恨奈杨花，闭户垂帘亦满家。
恼得闲人作酒病，刚须又扑越溪茶。

洞中犹说看桃花，轻絮狂飞自俗家。
正是阶前开远信，小娥旋拂碾新茶。



   卷633_65 【戊午三月晦二首】司空图 

随风逐浪剧蓬萍，圆首何曾解最灵。
笔砚近来多自弃，不关妖气暗文星。

牛夸棋品无勍敌，谢占诗家作上流。
岂似小敷春水涨，年年鸾鹤待仙舟。



   卷633_66 【偶书五首】司空图 

情知了得未如僧，客处高楼莫强登。
莺也解啼花也发，不关心事最堪憎。

自有池荷作扇摇，不关风动爱芭蕉。
只怜直上抽红蕊，似我丹心向本朝。

曾看轻舟渡远津，无风著岸不经旬。
只缘命蹇须知命，却是人争阻得人。

上谷何曾解有情，有情人自惜君行。
证因池上今生愿，的的他生作化生。

新店南原后夜程，黄河风浪信难平。
渡头杨柳知人意，为惹官船莫放行。



   卷633_67 【喜山鹊初归三首】司空图 

翠衿红觜便知机，久避重罗稳处飞。
只为从来偏护惜，窗前今贺主人归。

山中只是惜珍禽，语不分明识尔心。
若使解言天下事，燕台今筑几千金。

阻他罗网到柴扉，不奈偷仓雀转肥。
赖尔林塘添景趣，剩留山果引教归。



   卷633_68 【虞乡北原】司空图 

泽北村贫烟火狞，稚田冬旱倩牛耕。
老人惆怅逢人诉，开尽黄花麦未金。



   卷633_69 【洛中三首】司空图 

秋风团扇未惊心，笑看妆台落叶侵。
绣凤不教金缕暗，青楼何处有寒砧。

不用频嗟世路难，浮生各自系悲欢。
风霜一夜添羁思，罗绮谁家待早寒。

燕巢空后谁相伴，鸳被缝来不忍薰。
薄命敢辞长滴泪，倡家未必肯留君。



   卷633_70 【寓笔】司空图 

年年镊鬓到花飘，依旧花繁鬓易凋。
撩乱一场人更恨，春风谁道胜轻飙。



   卷633_71 【戏题试衫】司空图 

朝班尽说人宜紫，洞府应无鹤着绯。
从此玉皇须破例，染霞裁赐地仙衣。



   卷633_72 【汴柳半枯因悲柳中隐】司空图 

行人莫叹前朝树，已占河堤几百春。
惆怅题诗柳中隐，柳衰犹在自无身。



   卷633_73 【上方】司空图 

花落更同悲木落，莺声相续即蝉声。
荣枯了得无多事，只是闲人漫系情。



   卷633_74 【寄王赞学】司空图 

黄卷不关兼济业，青山自保老闲身。
一行万里纤尘静，可要张仪更入秦。



   卷633_75 【新节】司空图 

转悲新岁重于山，不似轻鸥肯复还。
朱绂纵教金印换，青云未胜白头闲。



   卷633_76 【自河西归山二首】司空图 

一水悠悠一叶危，往来长恨阻归期。
乡关不是无华表，自为多惊独上迟。

水阔风惊去路危，孤舟欲上更迟迟。
鹤群长扰三珠树，不借人间一只骑。



   卷633_77 【王官二首】司空图 

风荷似醉和花舞，沙鸟无情伴客闲。
总是此中皆有恨，更堪微雨半遮山。

荷塘烟罩小斋虚，景物皆宜入画图。
尽日无人只高卧，一双白鸟隔纱厨。



   卷633_78 【贺翰林侍郎二首】司空图 

太白东归鹤背吟，镜湖空在酒船沈。
今朝忽见银台事，早晚重征入翰林。

玉版征书洞里看，沈羲新拜侍郎官。
文星喜气连台曜，圣主方知四海安。



   卷633_79 【寄王十四舍人】司空图 

几年汶上约同游，拟为莲峰别置楼。
今日凤凰池畔客，五千仞雪不回头。



   卷633_80 【纶阁有感】司空图 

风涛曾阻化鳞来，谁料蓬瀛路却开。
欲去迟迟还自笑，狂才应不是仙才。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十四 
 
   
　 
　

　
 　



   卷634_1 【狂题十八首】司空图 

莫恨艰危日日多，时情其奈幸门何。
貔貅睡稳蛟龙渴，犹把烧残朽铁磨。

别鹤凄凉指法存，戴逵能耻近王门。
世间第一风流事，借得王公玉枕痕。

交疏自古戒言深，肝胆徒倾致铄金。
不是史迁书与说，谁知孤负李陵心。

南华落笔似荒唐，若肯经纶亦不狂。
偶作客星侵帝座，却应虚薄是严光。

不劳世路更相猜，忍到须休惜得材。
几度懒乘风水便，拗船折舵恐难回。

由来相爱只诗僧，怪石长松自得朋。
却怕他生还识字，依前日下作孤灯。

老禅乘仗莫过身，远岫孤云见亦频。
应是佛边犹怕闹，信缘须作且闲人。

止竟闲人不爱闲，只偷无事闭柴关。
轰霆搅破蛟龙窟，也被狂风卷出山。

地下修文著作郎，生前饥处倒空墙。
何如神爽骑星去，犹自研几助玉皇。

雨洗芭蕉叶上诗，独来凭槛晚晴时。
故园虽恨风荷腻，新句闲题亦满池。

初时拄杖向邻村，渐到清明亦杜门。
三十年来辞病表，今朝卧病感皇恩。

来时虽恨失青毡，自见芭蕉几十篇。
应是阿刘还宿债，剩拚才思折供钱。

芭蕉丛畔碧婵娟，免更悠悠扰蜀川。
应到去时题不尽，不劳分寄校书笺。

自伤衰病渐难平，永夜禅床雨滴声。
闻道虎疮仍带镞，吼来和痛亦横行。

昨日流莺今日蝉，起来又是夕阳天。
六龙飞辔长相窘，更忍乘危自著鞭。

有是有非还有虑，无心无迹亦无猜。
不平便激风波险，莫向安时稔祸胎。

十年三署让官频，认得无才又索身。
莫道太行同一路，大都安稳属闲人。

曾闻劫火到蓬壶，缩尽鳌头海亦枯。
今日家山同此恨，人归未得鹤归无。



   卷634_2 【游仙二首】司空图 

蛾眉新画觉婵娟，斗走将花阿母边。
仙曲教成慵不理，玉阶相簇打金钱。

刘郎相约事难谐，雨散云飞自此乖。
月姊殷勤留不住，碧空遗下水精钗。



   卷634_3 【漫书五首】司空图 

长拟求闲未得闲，又劳行役出秦关。
逢人渐觉乡音异，却恨莺声似故山。

溪边随事有桑麻，尽日山程十数家。
莫怪行人频怅望，杜鹃不是故乡花。

海上昔闻麋爱鹤，山中今日鹿憎龟。
爱憎止竟须关分，莫把微才望所知。

世路快心无好事，恩门嘉话合书绅。
神藏鬼伏能千变，亦胜忘机避要津。

四翁识势保安闲，须为生灵暂出山。
一种老人能算度，磻溪心迹愧商颜。



   卷634_4 【偶诗五首】司空图 

闲韵虽高不衒才，偶抛猿鸟乍归来。
夕阳照个新红叶，似要题诗落砚台。

芙蓉骚客空留怨，芍药诗家只寄情。
谁似天才李山甫，牡丹属思亦纵横。

贤豪出处尽沉吟，白日高悬只照心。
一掬信陵坟上土，便如碣石累千金。

声貌由来固绝伦，今朝共许占残春。
当歌莫怪频垂泪，得地翻惭早失身。

中宵茶鼎沸时惊，正是寒窗竹雪明。
甘得寂寥能到老，一生心地亦应平。



   卷634_5 【杂题二首】司空图 

先知左袒始同行，须待龙楼羽翼成。
若使只凭三杰力，犹应汉鼎一毫轻。

鱼在枯池鸟在林，四时无奈雪霜侵。
若教激劝由真宰，亦奖青松径寸心。



   卷634_6 【光化踏青有感】司空图 

引得车回莫认恩，却成寂寞与谁论。
到头不是君王意，羞插垂杨更傍门。



   卷634_7 【丑年冬】司空图 

醉日昔闻都下酒，何如今喜折新茶。
不堪病渴仍多虑，好向灉湖便出家。



   卷634_8 【白菊三首】司空图 

人间万恨已难平，栽得垂杨更系情。
犹喜闰前霜未下，菊边依旧舞身轻。

莫惜西风又起来，犹能婀娜傍池台。
不辞暂被霜寒挫，舞袖招香即却回。

为报繁霜且莫催，穷秋须到自低垂。
横拖长袖招人别，只待春风却舞来。



   卷634_9 【扇】司空图 

珍重逢秋莫弃捐，依依只仰故人怜。
有时池上遮残日，承得霜林几个蝉。



   卷634_10 【修史亭三首】司空图 

山前邻叟去纷纷，独强衰羸爱杜门。
渐觉一家看冷落，地炉生火自温存。

甘心七十且酣歌，自算平生幸已多。
不似香山白居士，晚将心地著禅魔。

乌纱巾上是青天，检束酬知四十年。
谁料平生臂鹰手，挑灯自送佛前钱。



   卷634_11 【力疾山下吴村看杏花十九首】司空图 

春来渐觉一川明，马上繁花作阵迎。
掉臂只将诗酒敌，不劳金鼓助横行。

阊阖曾排捧御炉，犹看晓月认金铺。
羸形不画凌烟阁，只为微才激壮图。

镜留雪鬓暖消无，春到梨花日又晡。
移取扶桑阶下种，年年看长碍金乌。

折来未尽不须休，年少争来莫与留。
更愿狂风知我意，一时吹向海西头。

才情百巧斗风光，却笑雕花刻叶忙。
熨帖新巾来与裹，犹看腾踏少年场。

浮世荣枯总不知，且忧花阵被风欺。
侬家自有麒麟阁，第一功名只赏诗。

白衫裁袖本教宽，朱紫由来亦一般。
王老小儿吹笛看，我侬试舞尔侬看。

单床薄被又羁栖，待到花开亦甚迷。
若道折多还有罪，只应莺啭是金鸡。

近来桃李半烧枯，归卧乡园只老夫。
莫算明年人在否，不知花得更开无。

汉王何事损精神，花满深宫不见春。
秾艳三千临粉镜，独悲掩面李夫人。

能艳能芳自一家，胜鸾胜凤胜烟霞。
客来须共醒醒看，碾尽明昌几角茶。

造化无端欲自神，裁红剪翠为新春。
不如分减闲心力，更助英豪济活人。

徘徊自劝莫沾缨，分付年年谷口莺。
却赖无情容易别，有情早个不胜情。

闲步偏宜舞袖迎，春光何事独无情。
垂杨合是诗家物，只爱敷溪道北生。

亦知王大是昌龄，杜二其如律韵清。
还有酸寒堪笑处，拟夸朱绂更峥嵘。

潘郎爱说是诗家，枉占河阳一县花。
千载几人搜警句，补方金字爱晴霞。

行乐溪边步转迟，出山渐减探花期。
去年四度今三度，恐到凭人折去时。

此身衰病转堪嗟，长忍春寒独惜花。
更恨新诗无纸写，蜀笺堆积是谁家。

昨日黄昏始看回，梦中相约又衔杯。
起来闻道风飘却，犹拟教人扫取来。



   卷634_12 【少仪】司空图 

昨日登班缀柏台，更惭起草属微才。
锦窠不是寻常锦，兼向丘迟夺得来。



   卷634_13 【重阳四首】司空图 

檐前减燕菊添芳，燕尽庭前菊又荒。
老大比他年少少，每逢佳节更悲凉。

雨寒莫待菊花催，须怕晴空暖并开。
开却一枝开却尽，且随幽蝶更徘徊。

青娥懒唱无衣换，黄菊新开乞酒难。
长有长亭惆怅事，隔河更得对凭栏。

白发怕寒梳更懒，黄花晴日照初开。
篱头应是蝶相报，已被邻家携酒来。



   卷634_14 【长命缕】司空图 

他乡处处堪悲事，残照依依惜别天。
此去知名长命缕，殷勤为我唱花前。



   卷634_15 【柏东】司空图 

冥得机心岂在僧，柏东闲步爱腾腾。
免教世路人相忌，逢著村醪亦不憎。



   卷634_16 【歌者十二首】司空图 

追逐翻嫌傍管弦，金钗击节自当筵。
风霜一夜燕鸿断，唱作江南袚禊天。

玉树花飘凤失栖，一声初压管弦低。
清回烦暑成潇洒，艳逐寒云变惨凄。

十斛明珠亦易拚，欲兼人艺古来难。
五云合是新声染，熔作琼浆洒露盘。

不似新声唱亦新，旋调玉管旋生春。
愁肠隔断珠帘外，只为今宵共听人。

十年逃难别云林，暂辍狂歌且听琴。
转觉淡交言有味，此声知是古人心。

五柳先生自识微，无言共笑手空挥。
胸中免被风波挠，肯为螳螂动杀机。

风霜寒水旅人心，几处笙歌绣户深。
分泊一场云散后，未胜初夜便听琴。

自怜眼暗难求药，莫恨花繁便有风。
桃李更开须强看，明年兼恐听歌聋。

白云深处寄生涯，岁暮生情赖此花。
蜂蝶绕来忙绕袖，似知教折送邻家。

重九仍重岁渐阑，强开病眼更登攀。
年年认得酣歌处，犹恐招魂葬故山。

绕壁依稀认写真，更须粉绘饰羸身。
凄凉不道身无寿，九日还无旧会人。

鹤氅花香搭槿篱，枕前蛩迸酒醒时。
夕阳似照陶家菊，黄蝶无穷压故枝。



   卷634_17 【题裴晋公华岳庙题名】司空图 

岳前大队赴淮西，从此中原息鼓鼙。
石阙莫教苔藓上，分明认取晋公题。



   卷634_18 【杨柳枝寿杯词十八首】司空图 

乐府翻来占太平，风光无处不含情。
千门万户喧歌吹，富贵人间只此声。

撼晚梳空不自持，与君同折上楼时。
春风还有常情处，系得人心免别离。

灞亭东去彻隋堤，赠别何须醉似泥。
万里往来无一事，便帆轻拂乱莺啼。

台城细仗晓初移，诏赐千官禊饮时。
绿帐远笼清珮响，更曛晴日上龙旗。

桃源仙子不须夸，闻道惟栽一片花。
何似浣纱溪畔住，绿阴相间两三家。

偶然楼上卷珠帘，往往长条拂枕函。
恰值小娥初学舞，拟偷金缕押春衫。

池边影动散鸳鸯，更引微风乱绣床。
直待玉窗尘不起，始应金雁得成行。

稻畦分影向江村，憔悴经霜只半存。
昨日流莺今不见，乱萤飞出照黄昏。

客泪休沾汉水滨，舞腰羞杀汉宫人。
狂风更与回烟帚，扫尽繁花独占春。

游人莫叹易凋衰，长乐荣枯自有期。
看取明年春意动，更于何处最先知。

昔年行乐及芳时，一上丹梯桂一枝。
笑问江头醉公子，饶君满把麹尘丝。

渡头残照一行新，独自依依向北人。
莫恨乡程千里远，眼中从此故乡春。

絮惹轻枝雪未飘，小溪烟束带危桥。
邻家女伴频攀折，不觉回身罥翠翘。

处处萦空百万枝，一枝枝好更题诗。
隔城远岫招行客，便与朱楼当酒旗。

锦城分得映金沟，两岸年年引胜游。
若似松篁须带雪，人间何处认风流。

日暖津头絮已飞，看看还是送君归。
莫言万绪牵愁思，缉取长绳系落晖。

大堤时节近清明，霞衬烟笼绕郡城。
好是梨花相映处，更胜松雪日初晴。

圣主千年乐未央，御沟金翠满垂杨。
年年织作升平字，高映南山献寿觞。



   卷634_19 【山鹊】司空图 

多惊本为好毛衣，只赖人怜始却归。
众鸟自知颜色减，妒他偏向眼前飞。



   卷634_20 【李居士】司空图 

高风只在五峰前，应是精灵降作贤。
万里无云惟一鹤，乡中同看却升天。



   卷634_21 【杏花】司空图 

诗家偏为此伤情，品韵由来莫与争。
解笑亦应兼解语，只应慵语倩莺声。



   卷634_22 【白菊三首】司空图 

不疑陶令是狂生，作赋其如有定情。
犹胜江南隐居士，诗魔终袅负孤名。

自古诗人少显荣，逃名何用更题名。
诗中有虑犹须戒，莫向诗中著不平。

登高可羡少年场，白菊堆边鬓似霜。
益算更希沾上药，今朝第七十重阳。



   卷634_23 【听雨（一作王建诗）】司空图 

半夜思家睡里愁，雨声落落屋檐头。
照泥星出依前黑，淹烂庭花不肯休。



   卷634_24 【杨柳枝二首】司空图 

陶家五柳簇衡门，还有高情爱此君。
何处更添诗境好，新蝉欹枕每先闻。

数枝珍重蘸沧浪，无限尘心暂免忙。
烦暑若和烟露裛，便同佛手洒清凉。



   卷634_25 【修史亭二首】司空图 

少年已惯掷年光，时节催驱独不忙。
今日无疑亦无病，前程无事扰医王。

篱落轻寒整顿新，雪晴步屣会诸邻。
自从南至歌风顶，始见人烟外有人。



   卷634_26 【漫书】司空图 

乐退安贫知是分，成家报国亦何惭。
到还僧院心期在，瑟瑟澄鲜百丈潭。



   卷634_27 【杂题二首】司空图 

棋局长携上钓船，杀中棋杀胜丝牵。
洪炉任铸千钧鼎，只在磻溪一缕悬。

晓镜高窗气象深，自怜清格笑尘心。
世间不为蛾眉误，海上方应鹤背吟。



   卷634_28 【题休休亭（一作耐辱居士歌）】司空图 

咄，诺，休休休，莫莫莫，伎两虽多性灵恶， 
赖是长教闲处著。休休休，莫莫莫，一局棋，一炉药， 
天意时情可料度。白日偏催快活人，黄金难买堪骑鹤。 
若曰尔何能，答言耐辱莫。主



   卷634_29 【冯燕歌（一作沈下贤诗）】司空图 

魏中义士有冯燕，游侠幽并最少年。避仇偶作滑台客， 
嘶风跃马来翩翩。此时恰遇莺花月，堤上轩车昼不绝。 
两面高楼语笑声，指点行人情暗结。掷果潘郎谁不慕， 
朱门别见红妆露。故故推门掩不开，似教欧轧传言语。 
冯生敲镫袖笼鞭，半拂垂杨半惹烟。树间春鸟知人意， 
的的心期暗与传。传道张婴偏嗜酒，从此香闺为我有。 
梁间客燕正相欺，屋上鸣鸠空自斗。婴归醉卧非仇汝， 
岂知负过人怀惧。燕依户扇欲潜逃，巾在枕傍指令取。 
谁言狼戾心能忍，待我情深情不隐。回身本谓取巾难， 
倒柄方知授霜刃。凭君抚剑即迟疑，自顾平生心不欺。 
尔能负彼必相负，假手他人复在谁？窗间红艳犹可掬， 
熟视花钿情不足。唯将大义断胸襟，粉颈初回如切玉。 
凤凰钗碎各分飞，怨魄娇魂何处追，凌波如唤游金谷， 
羞彼揶揄泪满衣。新人藏匿旧人起，白昼喧呼骇邻里。 
诬执张婴不自明，贵免生前遭考捶。官将赴市拥红尘， 
掉臂人来擗看人。传声莫遣有冤滥，盗杀婴家即我身。 
初闻僚吏翻疑叹，呵叱风狂词不变。缧囚解缚犹自疑， 
疑是梦中方脱免。未死劝君莫浪言，临危不顾始知难。 
已为不平能割爱，更将身命救深冤。白马贤侯贾相公， 
长悬金帛募才雄。拜章请赎冯燕罪，千古三河激义风。 
黄河东注无时歇，注尽波澜名不灭。为感词人沈下贤， 
长歌更与分明说。此君精爽知犹在，长与人间留炯诫。 
铸作金燕香作堆，焚香酬酒听歌来。主



   卷634_30 【寄薛起居】司空图 

小域新衔贺圣朝，亦知蹇分巧难抛。
粗才自合无岐路，不破工夫漫解嘲。



   卷634_31 【月下留丹灶】司空图 

月下留丹灶，坛边树羽衣。异香人不觉，残夜鹤分飞。 
朝会初元盛，蓬瀛旧侣稀。瑶函真迹在，妖魅敢扬威。知



   卷634_32 【元日】司空图 

甲子今重数，生涯只自怜。殷勤元日日，欹午又明年。斋



   卷634_33 【洛阳咏古（一作胡曾诗）】司空图 

石勒童年有战机，洛阳长啸倚门时。
晋朝不是王夷甫，大智何由得预知。



   卷634_34 【诗品二十四则·雄浑】司空图 

大用外腓，真体内充。返虚入浑，积健为雄。 
具备万物，横绝太空。荒荒油云，寥寥长风。 
超以象外，得其环中。持之匪强，来之无穷。知



   卷634_35 【诗品二十四则·冲淡】司空图 

素处以默，妙机其微。饮之太和，独鹤与飞。 
犹之惠风，苒苒在衣。阅音修篁，美曰载归。 
遇之匪深，即之愈稀。脱有形似，握手已违。知



   卷634_36 【诗品二十四则·纤秾】司空图 

采采流水，蓬蓬远春。窈窕深谷，时见美人。 
碧桃满树，风日水滨。柳阴路曲，流莺比邻。 
乘之愈往，识之愈真。如将不尽，与古为新。知



   卷634_37 【诗品二十四则·沈著】司空图 

绿杉野屋，落日气清。脱巾独步，时闻鸟声。 
鸿雁不来，之子远行。所思不远，若为平生。 
海风碧云，夜渚月明。如有佳语，大河前横。知



   卷634_38 【诗品二十四则·高古】司空图 

畸人乘真，手把芙蓉。泛彼浩劫，窅然空纵。 
月出东斗，好风相从。太华夜碧，人闻清钟。 
虚伫神素，脱然畦封。黄唐在独，落落玄宗。知



   卷634_39 【诗品二十四则·典雅】司空图 

玉壶买春，赏雨茆屋。坐中佳士，左右修竹。 
白云初晴，幽鸟相逐。眠琴绿阴，上有飞瀑。 
落花无言，人淡如菊。书之岁华，其曰可读。知



   卷634_40 【诗品二十四则·洗炼】司空图 

犹矿出金，如铅出银。超心炼冶，绝爱缁磷。 
空潭泻春，古镜照神。体素储洁，乘月返真。 
载瞻星辰，载歌幽人。流水今日，明月前身。知



   卷634_41 【诗品二十四则·劲健】司空图 

行神如空，行气如虹。巫峡千寻，走云连风。 
饮真茹强，蓄素守中。喻彼行健，是谓存雄。 
天地与立，神化攸同。期之以实，御之以终。知



   卷634_42 【诗品二十四则·绮丽】司空图 

神存富贵，始轻黄金。浓尽必枯，浅者屡深。 
露馀山青，红杏在林。月明华屋，画桥碧阴。 
金尊酒满，共客弹琴。取之自足，良殚美襟。知



   卷634_43 【诗品二十四则·自然】司空图 

俯拾即是，不取诸邻。俱道适往，著手成春。 
如逢花开，如瞻岁新。真予不夺，强得易贫。 
幽人空山，过水采蘋。薄言情晤，悠悠天钧。知



   卷634_44 【诗品二十四则·含蓄】司空图 

不著一字，尽得风流。语不涉难，已不堪忧。 
是有真宰，与之沈浮。如渌满酒，花时返秋。 
悠悠空尘，忽忽海沤。浅深聚散，万取一收。知



   卷634_45 【诗品二十四则·豪放】司空图 

观花匪禁，吞吐大荒。由道返气，处得以狂。 
天风浪浪，海山苍苍。真力弥满，万象在旁。 
前招三辰，后引凤凰。晓策六鳌，濯足扶桑。知



   卷634_46 【诗品二十四则·精神】司空图 

欲返不尽，相期与来。明漪绝底，奇花初胎。 
青春鹦鹉，杨柳池台。碧山人来，清酒满杯。 
生气远出，不著死灰。妙造自然，伊谁与裁？知



   卷634_47 【诗品二十四则·缜密】司空图 

是有真迹，如不可知。意象欲生，造化已奇。 
水流花开，清露未晞。要路愈远，幽行为迟。 
语不欲犯，思不欲痴。犹春于绿，明月雪时。知



   卷634_48 【诗品二十四则·疏野】司空图 

惟性所宅，真取弗羁。拾物自富，与率为期。 
筑屋松下，脱帽看诗。但知旦暮，不辨何时。 
倘然适意，岂必有为。若其天放，如是得之。知



   卷634_49 【诗品二十四则·清奇】司空图 

娟娟群松，下有漪流。晴雪满汀，隔溪渔舟。 
可人如玉，步屟寻幽。载行载止，空碧悠悠。 
神出古异，淡不可收。如月之曙，如气之秋。知



   卷634_50 【诗品二十四则·委曲】司空图 

登彼太行，翠绕羊肠。杳霭流玉，悠悠花香。 
力之于时，声之于羌。似往已回，如幽匪藏。 
水理漩洑，鹏风翱翔。道不自器，与之圆方。知



   卷634_51 【诗品二十四则·实境】司空图 

取语甚直，计思匪深。忽逢幽人，如见道心。 
晴涧之曲，碧松之阴。一客荷樵，一客听琴。 
情性所至，妙不自寻。遇之自天，冷然希音。知



   卷634_52 【诗品二十四则·悲慨】司空图 

大风卷水，林木为摧。意苦若死，招憩不来。 
百岁如流，富贵冷灰。大道日往，若为雄才。 
壮士拂剑，浩然弥哀。萧萧落叶，漏雨苍苔。知



   卷634_53 【诗品二十四则·形容】司空图 

绝伫灵素，少回清真。如觅水影，如写阳春。 
风云变态，花草精神。海之波澜，山之嶙峋。 
俱似大道，妙契同尘。离形得似，庶几斯人。知



   卷634_54 【诗品二十四则·超诣】司空图 

匪神之灵，匪机之微。如将白云，清风与归。 
远引若至，临之已非。少有道契，终与俗违。 
乱山高木，碧苔芳晖。诵之思之，其声愈稀。知



   卷634_55 【诗品二十四则·飘逸】司空图 

落落欲往，矫矫不群。缑山之鹤，华顶之云。 
高人画中，令色絪缊。御风蓬叶，泛彼无垠。 
如不可执，如将有闻。识者已领，期之愈分。知



   卷634_56 【诗品二十四则·旷达】司空图 

生者百岁，相去几何？欢乐苦短，忧愁实多。 
何如尊酒，日往烟萝。花覆茆檐，疏雨相过。 
倒酒既尽，杖藜行过。孰不有古，南山峨峨。知



   卷634_57 【诗品二十四则·流动】司空图 

若纳水輨，如转丸珠。夫岂可道，假体遗愚。 
荒荒坤轴，悠悠天枢。载要其端，载同其符。 
超超神明，返返冥无。来往千载，是之谓乎。知



   卷634_58 【句】司空图 

忍事敌灾星。（以下《困学纪闻》）斋

物望倾心久，凶渠破胆频。（《咏房太尉》。自注：初琯 
建亲王分镇天下议，明皇从之，肃宗以是疑琯，受谗废。 
先是禄山见分镇诏书，附膺叹曰：“吾不得天下矣！”）古

鼎饫和方济，台阶润欲平。（《纬略》）。斋

夜短猿悲减，风和鹊喜虚。主

骅骝思故第，鹦鹉失佳人。知

鲸鲵人海涸，魑魅棘林幽。古

棋声花院闭，幡影石坛高。斋

地凉清鹤梦，林静肃僧仪。主

晚妆留拜月，春睡更生香。知

隔谷见鸡犬，山苗接楚田。人家寒食月，花影午时天。 
（见图与人论诗，举得意者二十二联，无全什者附记于此）斋

官路好禽声，轩车驻晚程。南楼山最秀，北路邑偏清。 
（虞乡县楼）知

多病形容五十三，谁怜借笏趁朝参。（华下乞归， 
见《摭言》）斋

十年太华无知己，只得虚中两首诗。（王禹偁云：人多 
以四皓、二疏目图，惟僧虚中赠图诗云：道装汀鹤识， 
春醉野人扶。言其操履检身，非傲世也。又云： 
有时看御札，特地挂朝衣。言其尊戴存诚，非邀君也。 
故图诗云云，言得其意趣）主

看师逸迹两师宜，高适歌行李白诗。（赠z6光，
见《宣和书谱》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十五 
 
   
　 
　

　
 　



   卷635_1 【送边上从事】周繇 

戎装佩镆铘，走马逐轻车。衰草城边路，残阳垄上笳。 
黄河穿汉界，青冢出胡沙。提笔男儿事，功名立可夸。古



   卷635_2 【送洛阳崔员外】周繇 

塞诏除嵩洛，观图见废兴。城迁周古鼎，地列汉诸陵。 
日送归朝客，时招住岳僧。郡斋台阁满，公退即吟登。知



   卷635_3 【送人尉黔中】周繇 

盘山行几驿，水路复通巴。峡涨三川雪，园开四季花。 
公庭飞白鸟，官俸请丹砂。知尉黔中后，高吟采物华。主



   卷635_4 【送宇文虞】周繇 

此别欲何往，未言归故林。行车新岁近，落日乱山深。 
野店寒无客，风巢动有禽。潜知经目事，大半是愁吟。斋



   卷635_5 【题东林寺虎掊泉】周繇 

胜致通幽感，灵泉有虎掊。爪抬山脉断，掌托石心拗。 
竹蔼疑相近，松阴盖亦交。转令栖遁者，真境逾难抛。古



   卷635_6 【登甘露寺】周繇 

盘江上几层，峭壁半垂藤。殿锁南朝像，龛禅外国僧。 
海涛摏砌槛，山雨洒窗灯。日暮疏钟起，声声彻广陵。知



   卷635_7 【甘露寺东轩】周繇 

每日怜晴眺，闲吟只自娱。山从平地有，水到远天无。 
老树多封楚，轻烟暗染吴。虽居此廊下，入户亦踌蹰。主



   卷635_8 【甘露寺北轩】周繇 

晓色宜闲望，山风远益清。白云连晋阁，碧树尽芜城。 
少静沙痕出，烟消野火平。最堪佳此境，为我长诗情。斋



   卷635_9 【咏萤】周繇 

熠熠与娟娟，池塘竹树边。乱飞同曳火，成聚却无烟。 
微雨洒不灭，轻风吹欲燃。旧曾书案上，频把作囊悬。古



   卷635_10 【望海】周繇 

苍茫空泛日，四顾绝人烟。半浸中华岸，旁通异域船。 
岛间应有国，波外恐无天。欲作乘槎客，翻愁去隔年。知



   卷635_11 【送杨环校书归广南】周繇 

天南行李半波涛，滩树枝枝拂戏猱。初著蓝衫从远峤， 
乍辞云署泊轻艘。山村象踏桄榔叶，海外人收翡翠毛。 
名宦两成归旧隐，遍寻亲友兴何饶。知



   卷635_12 【经故宅有感】周繇 

身没南荒雨露赊，朱门空锁旧繁华。池塘凿就方通水， 
桃杏栽成未见花。异代图书藏几箧，倾城罗绮散谁家。 
昔年埏埴生灵地，今日生人为叹嗟。知



   卷635_13 【送入蕃使】周繇 

猎猎旗幡过大荒，敕书犹带御烟香。滹沱河冻军回探， 
逻逤孤城雁著行。远寨风狂移帐幕，平沙日晚卧牛羊。 
早终册礼朝天阙，莫遣虬髭染塞霜。知



   卷635_14 【白石潭秋霁作】周繇 

潭心烟雾破斜晖，殷殷雷声隔翠微。崖蹙盘涡翻蜃窟， 
滩吹白石上渔矶。陵风舴艋讴哑去，出水鸬鹚薄泊飞。 
秋霁更谁同此望，远钟时见一僧归。知



   卷635_15 【题金陵栖霞寺赠月公】周繇 

明家不要买山钱，施作清池种白莲。松桧老依云外地， 
楼台深锁洞中天。风经绝顶回疏雨，石倚危屏挂落泉。 
欲结茅庵伴师住，肯饶多少薜萝烟。知



   卷635_16 【嘲段成式（一作广阳公宴）】周繇 

蹙鞠且徒为，宁如目送时。报仇惭选耎，存想恨逶迟。 
促坐疑辟咡，衔杯强朵颐。恣情窥窈窕，曾恃好风姿。 
色授应难夺，神交愿莫辞。请君看曲谱，不负少年期。知



   卷635_17 【送江州薛尚书】周繇 

匡庐千万峰，影匝郡城中。忽佩虎符去，遥疑鸟道通。 
烟霞时满郭，波浪暮连空。树翳楼台月，帆飞鼓角风。 
郡斋多岳客，乡户半渔翁。王事行春外，题诗寄远公。知



   卷635_18 【津头望白水】周繇 

晴江暗涨岸吹沙，山畔船冲树杪斜。
城郭半淹桥市闹，鹭鸶缭绕入人家。



   卷635_19 【公子行】周繇 

青山薄薄漏春风，日暮鸣鞭柳影中。
回望玉楼人不见，酒旗深处勒花骢。



   卷635_20 【看牡丹赠段成式（柯古前看吝酒）】周繇 

金蕊霞英叠彩香，初疑少女出兰房。
逡巡又是一年别，寄语集仙呼索郎。



   卷635_21 【以人参遗段成式】周繇 

人形上品传方志，我得真英自紫团。
惭非叔子空持药，更请伯言审细看。



   卷635_22 【和段成式】周繇 

回簪转黛喜猜防，粉署裁诗助酒狂。
若遇仙丹偕羽化，但随萧史亦何伤。

玉树琼筵映彩霞，澄虚楼阁似仙家。
只缘存想归兰室，不向春风看夜花。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十六 
 
   
　 
　

　
 　



   卷636_1 【杂兴】聂夷中 

两叶能蔽目，双豆能塞聪。理身不知道，将为天地聋。 
扰扰造化内，茫茫天地中。苟或有所愿，毛发亦不容。主



   卷636_2 【杂怨（一作孟郊诗，题云征妇怨）】聂夷中 

生在绮罗下，岂识渔阳道。良人自戍来，夜夜梦中到。 
渔阳万里远，近于中门限。中门逾有时，渔阳常在眼。斋

君泪濡罗巾，妾泪滴路尘。罗巾今在手，日得随妾身。 
路尘如因风，得上君车轮。知



   卷636_3 【行路难】聂夷中 

莫言行路难，夷狄如中国。谓言骨肉亲，中门如异域。 
出处全在人，路亦无通塞。门前两条辙，何处去不得。主



   卷636_4 【大垂手】聂夷中 

金刀剪轻云，盘用黄金缕。装束赵飞燕，教来掌上舞。 
舞罢飞燕死，片片随风去。斋



   卷636_5 【空城雀（一作孟郊诗）】聂夷中 

一雀入官仓，所食能损几。所虑往复频，官仓乃害尔。 
鱼网不在天，鸟网不在水。饮啄要自然，何必空城里。古



   卷636_6 【胡无人行】聂夷中 

男儿徇大义，立节不沽名。腰间悬陆离，大歌胡无行。 
不读战国书，不览黄石经。醉卧咸阳楼，梦入受降城。 
更愿生羽翼，飞身入青冥。请携天子剑，斫下旄头星。 
自然胡无人，虽有无战争。悠哉典属国，驱羊老一生。斋



   卷636_7 【咏田家（一作伤田家）】聂夷中 

二月卖新丝，五月粜新谷。医得眼前疮，剜却心头肉。 
我愿君王心，化作光明烛。不照绮罗筵，只照逃亡屋。古



   卷636_8 【燕台二首】聂夷中 

燕台累黄金，上欲招儒雅。贵得贤士来，更下于隗者。 
自然乐毅徒，趋风走天下。何必驰凤书，旁求向林野。知

燕台高百尺，燕灭台亦平。一种是亡国，犹得礼贤名。 
何似章华畔，空馀禾黍生。斋



   卷636_9 【古兴】聂夷中 

片玉一尘轻，粒粟山丘重。唐虞贵民食，只是勤播种。 
前圣后圣同，今人古人共。一岁如苦饥，金玉何所用。古



   卷636_10 【劝酒二首】聂夷中 

白日无定影，清江无定波。人无百年寿，百年复如何。 
堂上陈美酒，堂下列笙歌。与君入醉乡，醉乡乐天和。 
岁岁松柏茂，日日丘陵多。君看终南山，万古青峨峨。古

灞上送行客，听唱行客歌。适来桥下水，已作渭川波。 
人间荣乐少，四海别离多。但恐别离泪，自成苦水河。 
劝尔一杯酒，所赠无余多。知



   卷636_11 【饮酒乐】聂夷中 

日月似有事，一夜行一周。草木犹须老，人生得无愁。 
一饮解百结，再饮破百忧。白发欺贫贱，不入醉人头。 
我愿东海水，尽向杯中流。安得阮步兵，同入醉乡游。知



   卷636_12 【公子行二首】聂夷中 

汉代多豪族，恩深益骄逸。走马踏杀人，街吏不敢诘。 
红楼宴青春，数里望云蔚。金缸焰胜昼，不畏落晖疾。 
美人尽如月，南威莫能匹。芙蓉自天来，不向水中出。 
飞琼奏云和，碧箫吹凤质。唯恨鲁阳死，无人驻白日。古

花树出墙头，花里谁家楼。一行书不读，身封万户侯。 
美人楼上歌，不是古凉州。主



   卷636_13 【短歌】聂夷中 

八月木阴薄，十叶三堕枝。人生过五十，亦已同此时。 
朝出东郭门，嘉树郁参差。暮出西郭门，原草已离披。 
南邻好台榭，北邻善歌吹。荣华忽销歇，四顾令人悲。 
生死与荣辱，四者乃常期。古人耻其名，没世无人知。 
无言鬓似霜，勿谓事如丝。耆年无一善，何殊食乳儿。古



   卷636_14 【过比干墓】聂夷中 

殷辛帝天下，厌为天下尊。乾纲既一断，贤愚无二门。 
佞是福身本，忠作丧己源。饿虎不食子，人无骨肉恩。 
日影不入地，下埋冤死魂。腐骨不为土，应作石木根。 
余来过此乡，下马吊此坟。静念君臣间，有道谁敢论。斋



   卷636_15 【住京寄同志】聂夷中 

有京如在道，日日先鸡起。不离十二街，日行一百里。 
役役大块上，周朝复秦市。贵贱与贤愚，古今同一轨。 
白兔落天西，赤鸦飞海底。一日复一日，日日无终始。 
自嫌性如石，不达荣辱理。试问九十翁，吾今尚如此。主



   卷636_16 【赠农（一作孟郊诗）】聂夷中 

劝尔勤耕田，盈尔仓中粟。劝尔无伐桑，减尔身上服。 
清霜一委地，万草色不绿。狂风一飘林，万叶不著木。 
青春如不耕，何以自拘束。主



   卷636_17 【客有追叹后时者作诗勉之】聂夷中 

后达多晚荣，速得多疾倾。君看构大厦，何曾一日成。 
在暖须在桑，在饱须在耕。君子贵弘道，道弘无不亨。 
太阳垂好光，毛发悉见形。我亦二十年，直似戴盆行。 
荆山产美玉，石石皆坚贞。未必尽有玉，玉且间石生。 
精卫一微物，犹恐填海平。古



   卷636_18 【访嵩阳道士不遇】聂夷中 

先生五岳游，文焰灭金鼎。日下鹤过时，人间空落影。 
常言一粒药，不随死生境。何当列御寇，去问仙人请。知



   卷636_19 【早发邺北经古城】聂夷中 

微月东南明，双牛耕古城。但耕古城地，不知古城名。 
当昔置此城，岂料今日耕。蔓草已离披，狐兔何纵横。 
秋云零落散，秋风萧条生。对古良可叹，念今转伤情。 
古人已冥冥，今人又营营。不知马蹄下，谁家旧台亭。古



   卷636_20 【题贾氏林泉】聂夷中 

市朝束名利，林泉系清通。岂知黄尘内，迥有白云踪。 
轻流逗密蓧，直干入宽空。高吟五君咏，疑对九华峰。 
我知种竹心，欲扇清凉风。我知决泉意，将明济物功。 
有琴不张弦，众星列梧桐。须知淡澹听，声在无声中。 
地非樵者路，武陵又何逢。只虑迷所归，池上日西东。主



   卷636_21 【送友人归江南】聂夷中 

泉州五更鼓，月落西南维。此时有行客，别我孤舟归。 
上国身无主，下第诚可悲。斋



   卷636_22 【秋夕】聂夷中 

日往无复见，秋堂暮仍学。玄发不知白，晓人寒铜觉。 
为材未离群，有玉犹在璞。谁把碧桐枝，刻作云门乐。古



   卷636_23 【哭刘驾博士】聂夷中 

出门四顾望，此日何徘徊。终南旧山色，夫子安在哉。 
君诗如门户，夕闭昼还开。君名如四时，春尽夏复来。 
原野多丘陵，累累如高台。君坟须数尺，谁与夫子偕。古



   卷636_24 【公子家（一作长安花，一作公子行）】聂夷中 

种花满西园，花发青楼道。花下一禾生，去之为恶草。主



   卷636_25 【田家二首（后首一作李绅诗）】聂夷中 

父耕原上田，子劚山下荒。六月禾未秀，官家已修仓。古

锄田当日午，汗滴禾下土。谁念盘中餐，粒粒皆辛苦。斋



   卷636_26 【杂怨】聂夷中 

良人昨日去，明月又不圆。别时各有泪，零落青楼前。知



   卷636_27 【乌夜啼】聂夷中 

众鸟各归枝，乌乌尔不栖。还应知妾恨，故向绿窗啼。斋



   卷636_28 【起夜来】聂夷中 

念远心如烧，不觉中夜起。桃花带露泛，立在月明里。知



   卷636_29 【古别离（一作孟郊诗）】聂夷中 

欲别牵郎衣，问郎游何处。不恨归日迟，莫向临邛去。斋



   卷636_30 【长安道】聂夷中 

此地无驻马，夜中犹走轮。所以路傍草，少于衣上尘。知



   卷636_31 【游子行】聂夷中 

萱草生堂阶，游子行天涯。慈亲倚门望，不见萱草花。斋



   卷636_32 【闻人说海北事有感】聂夷中 

故乡归路隔高雷，见说年来事可哀。村落日中眠虎豹， 
田园雨后长蒿莱。海隅久已无春色，地底真成有劫灰。 
荆棘满山行不得，不知当日是谁栽。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十七 
 
   
　 
　

　
 　



   卷637_1 【华清词】顾云 

祥云皓鹤盘碧空，乔松稍稍韵微风。绛节影来， 
朱幡响丁东，相公清斋朝蕊宫。太上符箓龙蛇踪， 
散花天女侍香童。隔烟遥望见云水，弹璈吹凤清珑珑。 
丹砂黄金世可度，愿启一言告仙翁。道门弟子山中客， 
长向山中礼空碧。九色真龙上汉时，愿把霓幢引烟策。古



   卷637_2 【天威行】顾云 

蛮岭高，蛮海阔，去舸回艘投此歇。一夜舟人得梦间， 
草草相呼一时发。飓风忽起云颠狂，波涛摆掣鱼龙僵。 
海神怕急上岸走，山燕股栗入石藏。金蛇飞状霍闪过， 
白日倒挂银绳长。轰轰砢砢雷车转，霹雳一声天地战。 
风定云开始望看，万里青山分两片。车遥遥，马阗阗， 
平如砥，直如弦。云南八国万部落，皆知此路来朝天。 
耿恭拜出井底水，广利刺开山上泉。若论终古济物意， 
二将之功皆小焉。斋



   卷637_3 【筑城篇】顾云 

三十六里西川地，围绕城郭峨天横。一家人率一口甓， 
版筑才兴城已成。役夫登登无倦色，馔饱觞酣方暂息。 
不假神龟出指踪，尽凭心匠为筹画。画阁团团真铁瓮， 
堵阔巉岩齐石壁。风吹四面旌旗动，火焰相烧满天赤。 
散花楼晚挂残虹，濯锦秋江澄倒碧。西川父老贺子孙， 
从兹始是中华人。古



   卷637_4 【苏君厅观韩干马障歌】顾云 

杜甫歌诗吟不足，可怜曹霸丹青曲。直言弟子韩干马， 
画马无骨但有肉。今日披图见笔迹，始知甫也真凡目。 
秦王学士居武功，六印名家声价雄。乃孙屈迹宁百里， 
好奇学古有祖风。竹厅斜日弈棋散，延我直入书斋中。 
屹然六幅古屏上，欻见胡人牵入天厩之神龙。 
麟鬐凤臆真相似，秋竹惨惨披两耳。轻匀杏蕊糁皮毛， 
细捻银丝插鬃尾。思量动步应千里，谁见初离渥洼水？ 
眼前只欠燕雪飞，蹄下如闻朔风起。朱崖谪掾从亡殁， 
更有何人鉴奇物。当时若遇燕昭王，肯把千金买枯骨。主



   卷637_5 【苔歌】顾云 

槛前溪夺秋空色，百丈潭心数砂砾。松筠条条长碧苔， 
苔色碧于溪水碧。波回梳开孔雀尾，根细贴著盘陀石。 
拨浪轻拈出少时，一髻浓烟三四尺。山光日华乱相射， 
静缕蓝鬐匀襞积。试把临流抖擞看，琉璃珠子泪双滴。 
如看玉女洗头处，解破云鬟收未得。即是仙宫欲制六铢衣， 
染丝未倩鲛人织。采之不敢盈筐箧，苦怕龙神河伯惜。 
琼苏玉盐烂漫煮，咽入丹田续灵液。会待功成插翅飞， 
蓬莱顶上寻仙客。知



   卷637_6 【池阳醉歌赠匡庐处士姚岩杰】顾云 

九华太守行春罢，高绛红筵压花榭。四面繁英拂槛开， 
帖雪团霞坠枝亚。空中焰若烧蓝天，万里滑静无纤烟。 
弦索紧快管声脆，急曲碎拍声相连。主人怜才多倾兴， 
许客酣歌露真性。春酎香浓枝盏黏，一醉有时三日病。 
鼋潭鳞粉解不去，鸦岭蕊花浇不醒。肺枯似著炉鞲煽， 
脑热如遭锤凿钉。蒙溪先生梁公孙，忽然示我十轴文。 
展开一卷读一首，四顾特地无涯垠。又开一轴读一帙， 
酒病豁若风驱云。文锋斡破造化窟，心刃掘出兴亡根。 
经疾史恙万片恨，墨炙笔针如有神。呵叱潘陆鄙琐屑， 
提挈扬孟归孔门。时时说及开元理，家风飒飒吹人耳。 
吴兢纂出升平源，十事分明铺在纸。裔孙才业今如此， 
谁人为奏明天子？銮驾何当猎左冯，神鹰一掷望千里。 
戏操狂翰涴蛮笺，傍人莫笑我率然。斋



   卷637_7 【咏柳二首】顾云 

带露含烟处处垂，绽黄摇绿嫩参差。长堤未见风飘絮， 
广陌初怜日映丝。斜傍画筵偷舞态，低临妆阁学愁眉。 
离亭不放到春暮，折尽拂檐千万枝。斋

闲花野草总争新，眉皱丝干独不匀。
乞取东风残气力，莫教虚度一年春。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十八 
 
   
　 
　

　
 　



   卷638_1 【宴边将】张乔 

一曲梁州金石清，边风萧飒动江城。
座中有老沙场客，横笛休吹塞上声。



   卷638_2 【郢州即事】张乔 

孤城临远水，千里见寒山。白雪无人唱，沧洲尽日闲。 
鸟归残烧外，帆出断云间。此地秋风起，应随计吏还。古



   卷638_3 【送宾贡金夷吾奉使归本国】张乔 

渡海登仙籍，还家备汉仪。孤舟无岸泊，万里有星随。 
积水浮魂梦，流年半别离。东风未回日，音信杳难期。知



   卷638_4 【华山】张乔 

谁将倚天剑，削出倚天峰。众水背流急，他山相向重。 
树黏青霭合，崖夹白云浓。一夜盆倾雨，前湫起毒龙。主



   卷638_5 【滕王阁】张乔 

昔人登览处，遗阁大江隅。叠浪有时有，闲云无日无。 
早凉先燕去，返照后帆孤。未得营归计，菱歌满旧湖。斋



   卷638_6 【寄处士梁烛】张乔 

贤哉君子风，讽与古人同。采药楚云里，移家湘水东。 
星霜秋野阔，雨雹夜山空。早晚相招隐，深耕老此中。古



   卷638_7 【送许棠下第游蜀】张乔 

天下猿多处，西南是蜀关。马登青壁瘦，人宿翠微闲。 
带雨逢残日，因江见断山。行歌风月好，莫老锦城间。知



   卷638_8 【题终南山白鹤观】张乔 

上彻炼丹峰，求玄意未穷。古坛青草合，往事白云空。 
仙境日月外，帝乡烟雾中。人间足烦暑，欲去恋松风。主



   卷638_9 【赠边将】张乔 

将军夸胆气，功在杀人多。对酒擎钟饮，临风拔剑歌。 
翻师平碎叶，掠地取交河。应笑孔门客，年年羡四科。斋



   卷638_10 【吊建州李员外】张乔 

铭旌归故里，猿鸟亦凄然。已葬桐江月，空回建水船。 
客传为郡日，僧说读书年。恐有吟魂在，深山古木边。古



   卷638_11 【送许棠及第归宣州】张乔 

雅调一生吟，谁为晚达心。傍人贺及第，独自却沾襟。 
宴别喧天乐，家归碍日岑。青门许攀送，故里接云林。知



   卷638_12 【送庞百篇之任青阳县尉】张乔 

都堂公试日，词翰独超群。品秩台庭与，篇章圣主闻。 
乡连三楚树，县封九华云。多少青门客，临岐共羡君。主



   卷638_13 【曲江春】张乔 

寻春与送春，多绕曲江滨。一片凫鹥水，千秋辇毂尘。 
岸凉随众木，波影逐游人。自是游人老，年年管吹新。斋



   卷638_14 【秦原春望】张乔 

无穷名利尘，轩盖逐年新。北阙东堂路，千山万水人。 
云离僧榻曙，燕远凤楼春。荏苒文明代，难归钓艇身。古



   卷638_15 【游华山云际寺（一作游少华山甘露寺）】张乔 

少华中峰寺，高秋众景归。地连秦塞起，河隔晋山微。 
晚木蝉相应，凉天雁并飞。殷勤记岩石，只恐再来稀。知



   卷638_16 【送棋待诏朴球归新罗】张乔 

海东谁敌手，归去道应孤。阙下传新势，船中覆旧图。 
穷荒回日月，积水载寰区。故国多年别，桑田复在无。主



   卷638_17 【送郑谷先辈赴妆州辟命】张乔 

看花兴未休，已散曲江游。载笔离秦甸，从军过洛州。 
嵩云将雨去，汝水背城流。应念依门客，蒿莱满径秋。斋



   卷638_18 【赠敬亭清越上人】张乔 

海上独随缘，归来二十年。久闲时得句，渐老不离禅。 
砌木欹临水，窗峰直倚天。犹期向云里，别扫石床眠。古



   卷638_19 【题灵山寺】张乔 

树凉清岛寺，虚阁敞禅扉。四面闲云入，中流独鸟归。 
湖平幽径近，船泊夜灯微。一宿秋风里，烟波隔捣衣。知



   卷638_20 【吊栖白上人】张乔 

今古递相送，几时无逝波。篇章名不朽，寂灭理如何。 
内殿留真影，闲房落贝多。从兹高塔寺，惆怅懒经过。主



   卷638_21 【北山书事】张乔 

黄河一曲山，天半锁重关。圣日雄藩静，秋风老将闲。 
车舆穿谷口，市井响云间。大野无飞鸟，元戎校猎还。斋



   卷638_22 【长安书事】张乔 

出送乡人尽，沧洲未得还。秋风五陵树，晴日六街山。 
有景终年住，无机是处闲。何当向云外，免老别离间。古



   卷638_23 【送郑侍御赴汴州辟命】张乔 

官从谏署清，暂去佐戎旌。朝客多相恋，吟僧欲伴行。 
河冰天际白，岳雪眼前明。即见东风起，梁园听早莺。知



   卷638_24 【吊造微上人】张乔 

至人随化往，遗路自堪伤。白塔收真骨，青山闭影堂。 
钟残含细韵，烟灭有馀香。松上斋乌在，迟迟立夕阳。主



   卷638_25 【经隐岩旧居（一作怀旧游）】张乔 

夜久村落静，徘徊杨柳津。青山犹有路，明月已无人。 
梦寐空前事，星霜倦此身。尝期结茅处，来往蹑遗尘。斋



   卷638_26 【再题敬亭清越上人山房】张乔 

重来访惠休，已是十年游。向水千松老，空山一磬秋。 
石窗清吹入，河汉夜光流。久别多新作，长吟洗俗愁。古



   卷638_27 【浮汴东归】张乔 

日暖泗滨西，无穷岸草齐。薄烟衰草树，微月迥城鸡。 
水近沧浪急，山随绿野低。羞将旧名姓，还向旧游题。知



   卷638_28 【雨中宿僧院】张乔 

千灯有宿因，长老许相亲。夜永楼台雨，更深江海人。 
劳生无了日，妄念起微尘。不是真如理，何门静此身。主



   卷638_29 【江行至沙浦】张乔 

烟霞接杳冥，旅泊寄回汀。夜雨雷电歇，春江蛟蜃腥。 
城侵潮影白，峤截鸟行青。遍欲探泉石，南须过洞庭。斋



   卷638_30 【送友人归江南】张乔 

辛勤同失意，迢递独还家。落日江边笛，残春岛上花。 
亲安诚可喜，道在亦何嗟。谁伴高吟处，晴天望九华。古



   卷638_31 【刘补阙自九华山拜官因以寄献】张乔 

冥鸿久不群，征拜动天文。地主迎过郡，山僧送出云。 
登车残月在，宿馆乱流分。若更思林下，还须共致君。知



   卷638_32 【岳阳即事】张乔 

远色岳阳楼，湘帆数片愁。竹风山上路，沙月水中洲。 
力学桑田废，思归鬓发秋。功名如不立，岂易狎汀鸥。主



   卷638_33 【题兴善寺僧道深院】张乔 

江峰峰顶人，受法老西秦。法本无前业，禅非为后身。 
院栽他国树，堂展祖师真。甚愿依宗旨，求闲未有因。斋



   卷638_34 【送龙门令刘沧】张乔 

去宰龙门县，应思变化年。还将鲁儒政，又与晋人传。 
峭壁开中古，长河落半天。几乡因劝勉，耕稼满云烟。古



   卷638_35 【送友人往宜春（一作江南）】张乔 

落花兼柳絮，无处不纷纷。远道空归去，流莺独自闻。 
野桥喧磑水，山郭入楼云。故里南陵曲，秋期更送君。知



   卷638_36 【书边事】张乔 

调角断清秋，征人倚戍楼。春风对青冢，白日落梁州。 
大汉无兵阻，穷边有客游。蕃情似此水，长愿向南流。主



   卷638_37 【送僧雅觉归东海】张乔 

山川心地内，一念即千重。老别关中寺，禅归海外峰。 
鸟行来有路，帆影去无踪。几夜波涛息，先闻本国钟。斋



   卷638_38 【和薛监察题兴善寺古松（薛一作崔）】张乔 

种在法王城，前朝古寺名。瘦根盘地远，香吹入云清。 
鹤动池台影，僧禅雨雪声。看来人旋老，因此叹浮生。古



   卷638_39 【听琴】张乔 

清月转瑶轸，弄中湘水寒。能令坐来客，不语自相看。 
静恐鬼神出，急疑风雨残。几时归岭峤，更过洞庭弹。知



   卷638_40 【送友人游蜀】张乔 

此心知者稀，欲别倍相依。无食拟同去，有家还未归。 
巴山开国远，剑道入天微。必恐临邛客，疑君学赋非。主



   卷638_41 【闻仰山禅师往曹溪因赠】张乔 

曹溪松下路，猿鸟重相亲。四海求玄理，千峰绕定身。 
异花天上堕，灵草雪中春。自惜经行处，焚香礼旧真。斋



   卷638_42 【蓝溪夜坐】张乔 

蓝水警尘梦，夜吟开草堂。月临山霭薄，松滴露花香。 
诗外真风远，人间静兴长。明朝访禅侣，更上翠微房。古



   卷638_43 【题郑侍御蓝田别业】张乔 

秋山清若水，吟客静于僧。小径通商岭，高窗见杜陵。 
云霞朝入镜，猿鸟夜窥灯。许作前峰侣，终来寄上层。知



   卷638_44 【送友人进士许棠】张乔 

离乡积岁年，归路远依然。夜火山头市，春江树杪船。 
干戈愁鬓改，瘴疠喜家全。何处营甘旨，潮涛浸薄田。主



   卷638_45 【秘省伴直】张乔 

乔枝聚暝禽，叠阁锁遥岑。待月当秋直，看书废夜吟。 
残薪留火细，古井下瓶深。纵欲抄前史，贫难遂此心。斋



   卷638_46 【宿昭应】张乔 

夜忆开元寺，凄凉里巷间。薄烟通魏阙，明月照骊山。 
半壁空宫闭，连天白道闲。清晨更回首，独向灞陵还。古



   卷638_47 【送陆处士】张乔 

樽前放浩歌，便起泛烟波。舟楫故人少，江湖明月多。 
孤峰经宿上，僻寺共云过。若向仙岩住，还应著薜萝。知



   卷638_48 【送韩处士归少室山】张乔 

江外历千岑，还归少室吟。地闲缑岭月，窗迥洛城砧。 
石窦垂寒乳，松枝长别琴。他年瀑泉下，亦拟置家林。主



   卷638_49 【赠初上人】张乔 

竹色覆禅栖，幽禽绕院啼。空门无去住，行客自东西。 
井气春来歇，庭枝雪后低。相看念山水，尽日话曹溪。斋



   卷638_50 【送新罗僧】张乔 

东来此学禅，多病念佛缘。把锡离岩寺，收经上海船。 
落帆敲石火，宿岛汲瓶泉。永向扶桑老，知无再少年。古



   卷638_51 【题山僧院】张乔 

谿路曾来日，年多与旧同。地寒松影里，僧老磬声中。 
远水清风落，闲云别院通。心源若无碍，何必更论空。知



   卷638_52 【书梅福殿壁二首】张乔 

梅真从羽化，万古是须臾。此地名空在，西山云亦孤。 
井痕平野水，坛级上春芜。纵有双飞鹤，年多松已枯。主

一自白云去，千秋坛月明。我来思往事，谁更得长生。 
雅韵磬钟远，真风楼殿清。今来为尉者，天下有仙名。古



   卷638_53 【荆楚道中】张乔 

前程曾未到，岐路拟何为。返照行人急，荒郊去鸟迟。 
春宵多旅梦，夏闰远秋期。处处牵愁绪，无穷是柳丝。知



   卷638_54 【送南陵尉李频】张乔 

重作东南尉，生涯尚似僧。客程淮馆月，乡思海船灯。 
晚雾看春毂，晴天见朗陵。不应三考足，先授诏书征。主



   卷638_55 【将归江淮书（一作冬归有感）】张乔 

东风摇众木，即有看花期。紫陌频来日，沧洲独去时。 
郡因兵役苦，家为海翻移。未老多如此，那堪鬓不衰。斋



   卷638_56 【沿汉东归】张乔 

北去穷秦塞，南归绕汉川。深山逢古迹，远道见新年。 
绝壁云衔寺，空江雪洒船。萦回还此景，多坐夜灯前。古



   卷638_57 【送蜀客】张乔 

剑阁缘空去，西南转几州。丹霄行客语，明月杜鹃愁。 
露带山花落，云随野水流。相如曾醉地，莫滞少年游。知



   卷638_58 【塞上（一作塞下曲）】张乔 

勒兵辽水边，风急卷旌旃。绝塞寒无树，平沙势尽天。 
雪晴回探骑，月落控鸣弦。永定山河誓，南归改汉年。主



   卷638_59 【送友人归袁州】张乔 

袁江猿鸟清，曾向此中行。才子登科去，诸侯扫榻迎。 
山藏明月浦，树绕白云城。远想安亲后，秋风梦不惊。斋



   卷638_60 【赠别李山人】张乔 

分合老西秦，年年梦白蘋。曾为洞庭客，还送洞庭人。 
语别惜残夜，思归愁见春。遥知泊舟处，沙月自相亲。古



   卷638_61 【思宜春寄友人】张乔 

胜游虽隔年，魂梦亦依然。瀑水喧秋思，孤灯动夜船。 
断虹全岭雨，斜月半溪烟。旧日吟诗侣，何人更不眠。知



   卷638_62 【江行夜雨】张乔 

江风木落天，游子感流年。万里波连蜀，三更雨到船。 
梦残灯影外，愁积苇丛边。不及樵渔客，全家住岛田。主



   卷638_63 【赠仰大师】张乔 

仰山因久住，天下仰山名。井邑身虽到，林泉性本清。 
野云居处尽，江月定中明。仿佛曾相识，今来隔几生。斋



   卷638_64 【江南逢洛下友人】张乔 

洛下吟诗侣，南游只有君。波涛归路见，蟋蟀在船闻。 
晓月江城出，晴霞岛树分。无穷怀古意，岂独绕湘云。古



   卷638_65 【东湖赠僧子兰（一作题兰上人）】张乔 

名利了无时，何人暂访师。道情闲外见，心地语来知。 
竹落穿窗叶，松寒荫井枝。匡山许同社，愿卜挂帆期。知



   卷638_66 【隐岩陪郑少师夜坐】张乔 

幸喜陪驺驭，频来向此宵。砚磨清涧石，厨爨白云樵。 
竹外村烟细，灯中禁漏遥。衣冠与文理，静语对前朝。主



   卷638_67 【送三传赴长城尉（一作送前辈读三传任长城尉）】张乔 

登科精鲁史，为尉及良时。高论穷诸国，长才并几司。 
地倾流水疾，山叠过云迟。暇日琴书畔，何人对手棋。斋



   卷638_68 【送李道士归南岳】张乔 

千峰隔湘水，迢递挂帆归。扫月眠苍壁，和云著褐衣。 
洞虚悬溜滴，径狭长松围。只恐相寻日，人间旧识稀。古



   卷638_69 【延福里秋怀】张乔 

终年九陌行，要路迹皆生。苦学犹难至，甘贫岂有成。 
病携秋卷重，闲著暑衣轻。一别林泉久，中宵御水声。知



   卷638_70 【题玄哲禅师影堂】张乔 

吾师视化身，一念即遗尘。岩谷藏虚塔，江湖散学人。 
云迷禅处石，院掩写来真。寂寞焚香后，闲阶细草生。主



   卷638_71 【登慈恩寺塔】张乔 

窗户几层风，清凉碧落中。世人来往别，烟景古今同。 
列岫横秦断，长河极塞空。斜阳越乡思，天末见归鸿。斋



   卷638_72 【送友人东归】张乔 

远涉期秋卷，将行不废吟。故乡芳草路，来往别离心。 
挂席春风尽，开斋夏景深。子规谁共听，江月上清岑。古



   卷638_73 【送僧鸾归蜀宁亲】张乔 

歌诗精外学，天子是知音。坐夏宫钟近，宁亲剑阁深。 
高名彻西国，旧迹寄东林。自此栖禅者，因师满蜀吟。知



   卷638_74 【送人归江南】张乔 

贫归无定程，水宿与山行。未有安亲计，难为去国情。 
岛烟孤寺磬，江月远船筝。思苦秋回日，多应吟更清。主



   卷638_75 【将离江上作】张乔 

白衣归树下，青草恋江边。三楚足深隐，五陵多少年。 
寂寥闻蜀魄，清绝怨湘弦。岐路在何处，西行心渺然。斋



   卷638_76 【别李参军】张乔 

王孙游不遇，况我五湖人。野店难投宿，渔家独问津。 
岭分中夜月，江隔两乡春。静想青云路，还应寄此身。古



   卷638_77 【送睦州张参军】张乔 

重禄轻身日，清资近故乡。因知送君后，转自惜年芳。 
远水分林影，层峰起鸟行。扁舟此中去，溪月有余光。知



   卷638_78 【赠棋僧侣】张乔 

机谋时未有，多向弈棋销。已与山僧敌，无令海客饶。 
静驱云阵起，疏点雁行遥。夜雨如相忆，松窗更见招。主



   卷638_79 【题湖上友人居】张乔 

岂得恋樵渔，全家湖畔居。远无潮客信，闲寄岳僧书。 
野白梅繁后，山明雨散初。逍遥向云水，莫与宦情疏。斋



   卷638_80 【送友人归宣州】张乔 

失计复离愁，君归我独游。乱花藏道发，春水绕乡流。 
暝火丛桥市，晴山叠郡楼。无为谢公恋，吟过晓蝉秋。古



   卷638_81 【题古观】张乔 

急景递衰老，此经谁养真。松留千载鹤，碑隔六朝人。 
洞水流花早，壶天闭雪春。其如为名利，归踏五陵尘。知



   卷638_82 【送友人及第归江南】张乔 

岂易及归荣，辛勤致此名。登车思往事，回首勉诸生。 
路绕山光晓，帆通海气清。秋期却闲坐，林下听江声。主



   卷638_83 【送朴充侍御归海东】张乔 

天涯离二纪，阙下历三朝。涨海虽然阔，归帆不觉遥。 
惊波时失侣，举火夜相招。来往寻遗事，秦皇有断桥。斋



   卷638_84 【吊前水部贾员外】张乔 

笼中江海禽，日夕有归心。魏阙长谣久，吴山独往深。 
别时群木落，终处乱猿吟。李白坟前路，溪僧送入林。古



   卷638_85 【题小松】张乔 

松子落何年，纤枝长水边。斫开深涧雪，移出远林烟。 
带月栖幽鸟，兼花灌冷泉。微风动清韵，闲听罢琴眠。知



   卷638_86 【寄中岳颛顼先生】张乔 

先生颛顼后，得道自何人。松柏卑于寿，儿孙老却身。 
夜窗峰顶曙，寒涧洞中春。恋此逍遥境，云间不可亲。主



   卷638_87 【送沈先辈尉昭应】张乔 

馀才不废诗，佐邑喜闲司。丹陛终须去，青山未可期。 
叶凋温谷晚，云出古宫迟。若草东封疏，君王到有时。斋



   卷638_88 【送友人游湖南】张乔 

所投非旧知，亦似有前期。路向长江上，帆扬细雨时。 
春生南岳早，日转大荒迟。尽采潇湘句，重来会近期。古



   卷638_89 【江上送友人南游】张乔 

何处积乡愁，天涯聚乱流。岸长群岫晚，湖阔片帆秋。 
买酒过渔舍，分灯与钓舟。潇湘见来雁，应念独边游。知



   卷638_90 【江南别友人】张乔 

劳生故白头，头白未应休。阙下难孤立，天涯尚旅游。 
听猿吟岛寺，待月上江楼。醉别醒惆怅，云帆满乱流。主



   卷638_91 【商山道中】张乔 

春去计秋期，长安在梦思。多逢山好处，少值客行时。 
云起争峰势，花交隐涧枝。停骖一惆怅，应只岭猿知。斋



   卷638_92 【吴江旅次】张乔 

行人愁落日，去鸟倦遥林。旷野鸣流水，空山响暮砧。 
旅途归计晚，乡树别年深。寂寞逢村酒，渔家一醉吟。古



   卷638_93 【寄南中友人】张乔 

相梦如相见，相思去后频。旧时行处断，华发别来新。 
浪动三湘月，烟藏五岭春。又无归北客，书札寄何人。知



   卷638_94 【寄绩溪陈明府】张乔 

古邑猿声里，空城只半存。岸移无旧路，沙涨别成村。 
鼓角喧京口，江山尽汝濆。六朝兴废地，行子一销魂。主



   卷638_95 【试月中桂】张乔 

与月转洪濛，扶疏万古同。根非生下土，叶不坠秋风。 
每以圆时足，还随缺处空。影高群木外，香满一轮中。 
未种丹霄日，应虚玉兔宫。何当因羽化，细得问玄功。主



   卷638_96 【游歙州兴唐寺】张乔 

山桥通绝境，到此忆天台。竹里寻幽径，云边上古台。 
鸟归残照出，钟断细泉来。为爱澄溪月，因成隔宿回。斋



   卷638_97 【题诠律师院】张乔 

院凉松雨声，相对有山情。未许谿边老，犹思岳顶行。 
纱灯留火细，石井灌瓶清。欲问吾师外，何人得此生。古



   卷638_98 【金山寺空上人院】张乔 

已老金山顶，无心上石桥。讲移三楚遍，梵译五天遥。 
板阁禅秋月，铜瓶汲夜潮。自惭昏醉客，来坐亦通宵。知



   卷638_99 【题广信寺】张乔 

亭北敞灵溪，林梢与槛齐。野云来影远，沙鸟去行低。 
晚渡明村火，晴山响郡鼙。思乡值摇落，赖不有猿啼。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百三十九 
 
   
　 
　

　
 　



   卷639_1 【兴善寺贝多树】张乔 

还应毫末长，始见拂丹霄。得子从西国，成阴见昔朝。 
势随双刹直，寒出四墙遥。带月啼春鸟，连空噪暝蜩。 
远根穿古井，高顶起凉飙。影动悬灯夜，声繁过雨朝。 
静迟松桂老，坚任雪霜凋。永共终南在，应随劫火烧。古



   卷639_2 【华山】张乔 

青苍河一隅，气状杳难图。卓杰三峰出，高奇四岳无。 
力疑擎上界，势独压中区。众水东西走，群山远近趋。 
天回诸宿照，地耸百灵扶。石壁烟霞丽，龙潭雨雹粗。 
澄凝临甸服，险固束神都。浅觉川原异，深应日月殊。 
鹤归青霭合，仙去白云孤。瀑漏斜飞冻，松长倒挂枯。 
每来寻洞穴，不拟返江湖。傥有芝田种，岩间老一夫。知



   卷639_3 【送何道士归山】张乔 

身非绝粒本清羸，束挂仙经杖一枝。落叶独寻流水去， 
深山长与白云期。树临丹灶寒花疾，坛近清岚夜月迟。 
樵客若能随洞里，回归人世始应悲。知



   卷639_4 【城东寓居寄知己】张乔 

花木闲门苔藓生，浐川特去得吟情。病来久绝洞庭信， 
年长却思庐岳耕。落日独归林下宿，暮云多绕水边行。 
干时退出长如此，频愧相忧道姓名。知



   卷639_5 【再书边事】张乔 

万里沙西寇已平，犬羊群外筑空城。分营夜火烧云远， 
校猎秋雕掠草轻。秦将力随胡马竭，蕃河流入汉家清。 
羌戎不识干戈老，须贺当时圣主明。知



   卷639_6 【游边感怀二首】张乔 

贫游缭绕困边沙，却被辽阳战士嗟。
不是无家归不得，有家归去似无家。

兄弟江南身塞北，雁飞犹自半年馀。
夜来因得思乡梦，重读前秋转海书。



   卷639_7 【无题（一作赠友人）】张乔 

九霄无诏下，何事触清尘。宅带松萝僻，身惟猿鸟亲。 
吟看仙掌月，期有洞庭人。莫问烟霞句，悬知见岳神。斋



   卷639_8 【蝉】张乔 

先秋蝉一悲，长是客行时。曾感去年者，又鸣何处枝。 
细听残韵在，回望旧声迟。断续谁家树，凉风送别离。古



   卷639_9 【江上逢进士许棠】张乔 

诗人推上第，新榜又无君。鹤发他乡老，渔歌故国闻。 
平江流晓月，独鸟伴馀云。且了髫年志，沙鸥未可群。知



   卷639_10 【送河西从事】张乔 

结束佐戎旃，河西住几年。陇头随日去，碛里寄星眠。 
水近沙连帐，程遥马入天。圣朝思上策，重待奏安边。主



   卷639_11 【河湟旧卒】张乔 

少年随将讨河湟，头白时清返故乡。
十万汉军零落尽，独吹边曲向残阳。



   卷639_12 【促织】张乔 

念尔无机自有情，迎寒辛苦弄梭声。
椒房金屋何曾识，偏向贫家壁下鸣。



   卷639_13 【猿（一作长安赠猿）】张乔 

挂月栖云向楚林，取来全是为清音。
谁知系在黄金索，翻畏侯家不敢吟。



   卷639_14 【寄荐福寺栖白大师】张乔 

高塔六街无不见，塔边名出只吾师。
尝闻朝客多相□，记得□□数句诗。



   卷639_15 【越中赠别】张乔 

东越相逢几醉眠，满楼明月镜湖边。
别离吟断西陵渡，杨柳秋风两岸蝉。



   卷639_16 【寄清越上人（一作寄山僧）】张乔 

大道本来无所染，白云那得有心期。
远公独刻莲花漏，犹向空山礼六时。



   卷639_17 【宿齐山僧舍】张乔 

一宿经窗卧白波，万重归梦隔烟萝。
若言不得南宗要，长在禅床事更多。



   卷639_18 【春日游曲江】张乔 

日暖鸳鸯拍浪春，蒹葭浦际聚青蘋。
若论来往乡心切，须是烟波岛上人。



   卷639_19 【渔家】张乔 

拥棹思悠悠，更深泛积流。唯将一星火，何处宿芦洲。古



   卷639_20 【送人及第归海东】张乔 

东风日边起，草木一时春。自笑中华路，年年送远人。主



   卷639_21 【题河中鹳雀楼】张乔 

高楼怀古动悲歌，鹳雀今无野燕过。树隔五陵秋色早， 
水连三晋夕阳多。渔人遗火成寒烧，牧笛吹风起夜波。 
十载重来值摇落，天涯归计欲如何。主



   卷639_22 【宿洛都门】张乔 

山川马上度边禽，一宿都门永夜吟。
客路不归秋又晚，西风吹动洛阳砧。



   卷639_23 【对月二首】张乔 

圆魄上寒空，皆言四海同。安知千里外，不有雨兼风。主

盈缺青冥外，东风万古吹。何人种丹桂，不长出轮枝。知



   卷639_24 【赠友人】张乔 

自说安贫归未得，竹边门掩小池冰。典琴赊酒吟过寺， 
送客思乡上灞陵。待月夜留烟岛客，忆云闲访翠微僧。 
几时献了相如赋，共向嵩山采茯苓。知



   卷639_25 【笛】张乔 

剪雨裁烟一节秋，落梅杨柳曲中愁。
尊前暂借殷勤看，明日曾闻向陇头。



   卷639_26 【渔者】张乔 

首戴圆荷发不梳，叶舟为宅水为居。
沙头聚看人如市，钓得澄江一丈鱼。



   卷639_27 【宿潺湲亭】张乔 

走月流烟叠树西，听来愁甚听猿啼。
几时御水声边住，却梦潺湲宿此溪。



   卷639_28 【台城】张乔 

宫殿馀基长草花，景阳宫树噪村鸦。
云屯雉堞依然在，空绕渔樵四五家。



   卷639_29 【寄山僧】张乔 

闲倚蒲团向日眠，不能归老岳云边。
旧时僧侣无人在，惟有长松见少年。



   卷639_30 【题上元许棠所任王昌龄厅】张乔 

琉璃堂里当时客，久绝吟声继后尘。
百四十年庭树老，如今重得见诗人。



   卷639_31 【自诮】张乔 

每到花时恨道穷，一生光景半成空。
只应抱璞非良玉，岂得年年不至公。



   卷639_32 【赠河南诗友】张乔 

山东令族玉无尘，裁剪烟花笔下春。
不把瑶华借风月，洛阳才子更何人。



   卷639_33 【寄维扬故人】张乔 

离别河边绾柳条，千山万水玉人遥。
月明记得相寻处，城锁东风十五桥。



   卷639_34 【孤云】张乔 

舒卷因风何所之，碧天孤影势迟迟。
莫言长是无心物，还有随龙作雨时。



   卷639_35 【咏棋子赠弈僧】张乔 

黑白谁能用入玄，千回生死体方圆。
空门说得恒沙劫，应笑终年为一先。



   卷639_36 【谷口作】张乔 

巴客青冥过岭尘，雪崖交映一川春。
晴朝采药寻源去，必恐云深见异人。



   卷639_37 【寄弟】张乔 

故里行人战后疏，青崖萍寄白云居。
那堪又是伤春日，把得长安落第书。



   卷639_38 【春日有怀】张乔 

高下寻花春景迟，汾阳台榭白云诗。
看山怀古翻惆怅，未胜遥传不到时。



   卷639_39 【鹭鸶障子】张乔 

剪得机中如雪素，画为江上带丝禽。
闲来相对茅堂下，引出烟波万里心。



   卷639_40 【甘露寺僧房】张乔 

临水登山路，重寻旅思劳。竹阴行处密，僧腊别来高。 
远岫明寒火，危楼响夜涛。悲秋不成寐，明月上千舠。古



   卷639_41 【宿江叟岛居】张乔 

一家烟岛隈，竹里夜窗开。数派分潮去，千樯聚月来。 
石楼云断续，涧渚雁徘徊。了得平生志，还归筑钓台。知



   卷639_42 【江村】张乔 

贫游无定踪，乡信转难逢。寒渚暮烟阔，去帆归思重。 
潮平低戌火，木落远山钟。况是渔家宿，疏篱响夜舂。主



   卷639_43 【赠进士顾云】张乔 

潮槛烟波别钓津，西京同□荻□贫。不知守道归何日， 
相对无言尽几春。晴景远山花外暮，云边高盖水边□。 
与君愁寂无消处，赊酒青门送楚人。主



   卷639_44 【赠头陀僧】张乔 

自说年深别石桥，遍游灵迹熟南朝。已知世路皆虚幻， 
不觉空门是寂寥。沧海附船浮浪久，碧山寻塔上云遥。 
如今竹院藏衰老，一点寒灯弟子烧。主



   卷639_45 【寻阳村舍】张乔 

荒林寄远居，坐卧见樵渔。夜火随船远，寒更出郡疏。 
雪迷登岳路，风阻转江书。寂寞高窗下，思乡岁欲除。斋



   卷639_46 【江楼作】张乔 

凭槛见天涯，非秋亦可悲。晚天帆去疾，春雪燕来迟。 
山水分乡县，干戈足别离。南人废耕织，早晚罢王师。古



   卷639_47 【回鸾阁写望】张乔 

古阁上空半，寥寥千里心。多年为客路，尽日倚栏吟。 
山压秦川重，河来虏塞深。回銮今不见，烟雾杳沉沉。知



   卷639_48 【题宣州开元寺】张乔 

谁家烟径长莓苔，金碧虚栏竹上开。流水远分山色断， 
清猿时带角声来。六朝明月唯诗在，三楚空山有雁回。 
达理始应尽惆怅，僧闲应得话天台。知



   卷639_49 【题友人草堂】张乔 

空山卜隐初，生计亦无馀。三亩水边竹，一床琴畔书。 
深林收晚果，绝顶拾秋蔬。坚话长如此，何年献子虚。主



   卷639_50 【七松亭】张乔 

七松亭上望秦川，高鸟闲云满目前。已比子真耕谷口， 
岂同陶令卧江边。临崖把卷惊回烧，扫石留僧听远泉。 
明月影中宫漏近，珮声应宿使朝天。主



   卷639_51 【题友人林斋】张乔 

乔木带凉蝉，来吟暑雨天。不离高枕上，似宿远山边。 
簟冷窗中月，茶香竹里泉。吾庐近溪岛，忆别动经年。斋



   卷639_52 【经宣城元员外山居】张乔 

无人袭仙隐，石室闭空山。避烧猿犹到，随云鹤不还。 
涧荒岩影在，桥断树阴闲。但有黄河赋，长留在世间。古



   卷639_53 【经九华山费征君故居】张乔 

草堂芜没后，来往问樵翁。断石荒林外，孤坟晚照中。 
数溪分大野，九子立寒空。烟壁曾行处，青云路不通。知



   卷639_54 【题贾岛吟诗台】张乔 

吟魂不复游，台亦似荒丘。一径草中出，长江天外流。 
暝烟寒鸟集，残月夜虫愁。愿得生禾黍，锄平恨即休。主



   卷639_55 【游南岳】张乔 

入岩仙境清，行尽复重行。若得闲无事，长来寄此生。 
涧松闲易老，笼烛晚生明。一宿泉声里，思乡梦不成。斋



   卷639_56 【寻桃源】张乔 

武林春草齐，花影隔澄溪。路远无人去，山空有鸟啼。 
水垂青霭断，松偃绿萝低。世上迷途客，经兹尽不迷。古



   卷639_57 【青鸟泉】张乔 

只此沉仙翼，瑶池似不遥。有声悬翠壁，无势下丹霄。 
净濑烟霞古，寒原草木凋。山河几更变，幽咽到唐朝。知



   卷639_58 【望巫山】张乔 

溪叠云深转谷迟，暝投孤店草虫悲。愁连远水波涛夜， 
梦断空山雨雹时。边海故园荒后卖，入关玄发夜来衰。 
东归未必胜羁旅，况是东归未有期。知



   卷639_59 【省中偶作】张乔 

二转郎曹自勉旃，莎阶吟步想前贤。不如何逊无佳句， 
若比冯唐是壮年。捧制名题黄纸尾，约僧心在白云边。 
乳毛松雪春来好，直夜清闲且学禅。知



   卷639_60 【秋夕】张乔 

春恨复秋悲，秋悲难到时。每逢明月夜，长起故山思。 
巷僻行吟远，蛩多独卧迟。溪僧与樵客，动别十年期。主



   卷639_61 【山中冬夜】张乔 

寒叶风摇尽，空林鸟宿稀。涧冰妨鹿饮，山雪阻僧归。 
夜坐尘心定，长吟语力微。人间去多事，何处梦柴扉。斋



   卷639_62 【宿刘温书斋】张乔 

不掩盈窗月，天然格调高。凉风移蟋蟀，落叶在离骚。 
回笔挑灯烬，悬图见海涛。因论三国志，空载几英豪。古



   卷639_63 【归旧山】张乔 

昔年山下结茅茨，村落重来野径移。樵客相逢悲往事， 
林僧闲坐问归期。异藤遍树无空处，幽草缘溪少歇时。 
此景一抛吟欲老，可能文字圣朝知。古



   卷639_64 【潭上作】张乔 

竹岛残阳映翠微，雪翎禽过碧潭飞。
人间未有关身事，每到渔家不欲归。



   卷639_65 【杨花落】张乔 

北斗南回春物老，红英落尽绿尚早。韶风澹荡无所依， 
偏惜垂杨作春好。此时可怜杨柳花，萦盈艳曳满人家。 
人家女儿出罗幕，净扫玉除看花落。宝环纤手捧更飞， 
翠羽轻裙承不著。历历瑶琴舞袖陈，飞红拂黛怜玉人。 
东园桃李芳已歇，犹有杨花娇暮春。古



   卷639_66 【九华楼晴望】张乔 

一夜江潭风雨后，九华晴望倚天秋。
重来此地知何日，欲别殷勤更上楼。



   卷639_67 【终南山】张乔 

带雪复衔春，横天占半秦。势奇看不定，景变写难真。 
洞远皆通岳，川多更有神。白云幽绝处，自古属樵人。斋



   卷639_68 【哭陈陶】张乔 

先生抱衰疾，不起茂陵间。夕临诸孤少，荒居吊客还。 
遗文禅东岳，留语葬乡山。多雨铭旌故，残灯素帐闲。 
乐章谁与集，陇树即堪攀。神理今难问，予将叫帝关。斋



   卷639_69 【长门怨】张乔 

御泉长绕凤凰楼，自是恩波别处流。
闲揲舞衣归未得，夜来砧杵六宫秋。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十 
 
   
　 
　

　
 　



   卷640_1 【升平词五首（一作薛能诗）】曹唐 

瑞气绕宫楼，皇居上苑游。远冈连圣祚，平地载神州。 
会合兼重译，潺湲近八流。中兴岂假问，据此自千秋。知

寥泬敞延英，朝班立位横。宣传无草动，拜舞有衣声。 
鸳瓦霜消湿，虫丝日照明。辛勤自不到，遥见似前程。斋

处处是欢心，时康岁已深。不同三尺剑，应似五弦琴。 
寿笑山犹尽，明嫌日有阴。何当怜一物，亦遣断愁吟。知

日日听歌谣，区中尽祝尧。虫蝗初不害，夷狄近全销。 
史笔唯书瑞，天台绝见妖。因令匹夫志，转欲事清朝。斋

五帝三皇主，萧曹魏邴臣。文章唯返朴，戈甲尽生尘。 
谏纸应无用，朝纲自有伦。升平不可记，所见是闲人。知



   卷640_2 【洛东兰若归】曹唐 

一衲老禅床，吾生半异乡。管弦愁里老，书剑梦中忙。 
鸟急山初暝，蝉稀树正凉。又归何处去，尘路月苍苍。主



   卷640_3 【仙都即景】曹唐 

黄帝登真处，青青不记年。孤峰应碍日，一柱自擎天。 
石怪长栖鹤，云闲若有仙。鼎湖看不见，零落数枝莲。斋



   卷640_4 【汉武帝将候西王母下降】曹唐 

昆仑凝想最高峰，王母来乘五色龙。歌听紫鸾犹缥缈， 
语来青鸟许从容。风回水落三清月，漏苦霜传五夜钟。 
树影悠悠花悄悄，若闻箫管是行踪。斋



   卷640_5 【汉武帝于宫中宴西王母】曹唐 

鳌岫云低太一坛，武皇斋洁不胜欢。长生碧字期亲署， 
延寿丹泉许细看。剑佩有声宫树静，星河无影禁花寒。 
秋风袅袅月朗朗，玉女清歌一夜阑。斋



   卷640_6 【刘晨阮肇游天台】曹唐 

树入天台石路新，云和草静迥无尘。烟霞不省生前事， 
水木空疑梦后身。往往鸡鸣岩下月，时时犬吠洞中春。 
不知此地归何处，须就桃源问主人。斋



   卷640_7 【刘阮洞中遇仙子】曹唐 

天和树色霭苍苍，霞重岚深路渺茫。云实满山无鸟雀， 
水声沿涧有笙簧。碧沙洞里乾坤别，红树枝前日月长。 
愿得花间有人出，免令仙犬吠刘郎。斋



   卷640_8 【仙子送刘阮出洞】曹唐 

殷勤相送出天台，仙境那能却再来。云液每归须强饮， 
玉书无事莫频开。花当洞口应长在，水到人间定不回。 
惆怅溪头从此别，碧山明月闭苍苔。斋



   卷640_9 【仙子洞中有怀刘阮】曹唐 

不将清瑟理霓裳，尘梦那知鹤梦长。洞里有天春寂寂， 
人间无路月茫茫。玉沙瑶草连溪碧，流水桃花满涧香。 
晓露风灯零落尽，此生无处访刘郎。斋



   卷640_10 【刘阮再到天台不复见仙子】曹唐 

再到天台访玉真，青苔白石已成尘。笙歌冥寞闲深洞， 
云鹤萧条绝旧邻。草树总非前度色，烟霞不似昔年春。 
桃花流水依然在，不见当时劝酒人。斋



   卷640_11 【织女怀牵牛】曹唐 

北斗佳人双泪流，眼穿肠断为牵牛。封题锦字凝新恨， 
抛掷金梭织旧愁。桂树三春烟漠漠，银河一水夜悠悠。 
欲将心向仙郎说，借问榆花早晚秋。斋



   卷640_12 【王远宴麻姑蔡经宅】曹唐 

好风吹树杏花香，花下真人道姓王。大篆龙蛇随笔札， 
小天星斗满衣裳。闲抛南极归期晚，笑指东溟饮兴长。 
要唤麻姑同一醉，使人沽酒向馀杭。斋



   卷640_13 【萼绿华将归九疑留别许真人】曹唐 

九点秋烟黛色空，绿华归思颇无穷。每悲驭鹤身难任， 
长恨临霞语未终。河影暗吹云梦月，花声闲落洞庭风。 
蓝丝重勒金条脱，留与人间许侍中。斋



   卷640_14 【穆王宴王母于九光流霞馆】曹唐 

桑叶扶疏闭日华，穆王邀命宴流霞。霓旌著地云初驻， 
金奏掀天月欲斜。歌咽细风吹粉蕊，饮馀清露湿瑶砂。 
不知白马红缰解，偷吃东田碧玉花。斋



   卷640_15 【紫河张休真】曹唐 

琪树扶疏压瑞烟，玉皇朝客满花前。山川到处成三月， 
丝竹经时即万年。树石冥茫初缩地，杯盘狼藉未朝天。 
东风小饮人皆醉，从听黄龙枕水眠。斋



   卷640_16 【张硕重寄杜兰香】曹唐 

碧落香销兰露秋，星河无梦夜悠悠。灵妃不降三清驾， 
仙鹤空成万古愁。皓月隔花追款别，瑞烟笼树省淹留。 
人间何事堪惆怅，海色西风十二楼。斋



   卷640_17 【玉女杜兰香下嫁于张硕】曹唐 

天上人间两渺茫，不知谁识杜兰香。来经玉树三山远， 
去隔银河一水长。怨入清尘愁锦瑟，酒倾玄露醉瑶觞。 
遗情更说何珍重，擘破云鬟金凤凰。斋



   卷640_18 【萧史携弄玉上升】曹唐 

岂是丹台归路遥，紫鸾烟驾不同飘。一声洛水传幽咽， 
万片宫花共寂寥。红粉美人愁未散，清华公子笑相邀。 
缑山碧树青楼月，肠断春风为玉箫。斋



   卷640_19 【皇初平将入金华山】曹唐 

莫道真游烟景赊，潇湘有路入京华。溪头鹤树春常在， 
洞口人家日易斜。一水暗鸣闲绕涧，五云长往不还家。 
白羊成队难收拾，吃尽溪边巨胜花。斋



   卷640_20 【汉武帝思李夫人】曹唐 

惆怅冰颜不复归，晚秋黄叶满天飞。迎风细荇传香粉， 
隔水残霞见画衣。白玉帐寒鸳梦绝，紫阳宫远雁书稀。 
夜深池上兰桡歇，断续歌声彻太微。斋



   卷640_21 【送羽人王锡归罗浮】曹唐 

风前整顿紫荷巾，常向罗浮保养神。石磴倚天行带月， 
铁桥通海入无尘。龙蛇出洞闲邀雨，犀象眠花不避人。 
最爱葛洪寻药处，露苗烟蕊满山春。斋



   卷640_22 【送刘尊师祗诏阙庭三首】曹唐 

海风叶叶驾霓旌，天路悠悠接上清。锦诰凄凉遗去恨， 
玉箫哀绝醉离情。五湖夜月幡幢湿，双阙清风剑珮轻。 
从此暂辞华表柱，便应千载是归程。斋

五峰已别隔人间，双阙何年许再还。既扫山川收地脉， 
须留日月驻天颜。霞觞共饮身虽在，风驭难陪迹未闲。 
从此枕中唯有梦，梦魂何处访三山。古

仙老闲眠碧草堂，帝书征入白云乡。龟台欲署长生籍， 
鸾殿还论不死方。红露想倾延命酒，素烟思爇降真香。 
五千言外无文字，更有何词赠武皇。知



   卷640_23 【三年冬大礼五首】曹唐 

皇帝斋心洁素诚，自朝真祖报升平。华山秋草多归马， 
沧海寒波绝洗兵。银箭水残河势断，玉炉烟尽日华生。 
千官整肃三天夜，剑佩初闻入太清。知

海日西飞度禁林，太清宫殿月沉沉。不闻北斗倾尧酒， 
空觉南风入舜琴。歌压钧天闲梦尽，诏归秋水道情深。 
雪风更起古杉叶，时送步虚清磬音。主

太一天坛降紫君，属车龙鹤夜成群。春浮玉藻寒初落， 
露拂金茎曙欲分。三代乐回风入律，四溟歌驻水成文。 
千官不动旌旗下，日照南山万树云。斋

山拥飞云海水清，天坛未夕仗先成。千官不起金縢议， 
万国空瞻玉藻声。禁火曙然烟焰袅，宫衣寒拂雪花轻。 
侧闻左右皆周吕，看取从容致太平。古

太和琴暖发南薰，水阔风高得细闻。沧海举歌夔是相， 
历山回禅舜为君。翠微呼处生丹障，清净封中起白云。 
今日病身惭小隐，欲将泉石勒移文。知



   卷640_24 【暮春戏赠吴端公】曹唐 

年少英雄好丈夫，大家望拜执金吾。闲眠晓日听鶗鴂， 
笑倚春风仗辘轳。深院吹笙闻汉婢，静街调马任奚奴。 
牡丹花下帘钩外，独凭红肌捋虎须。知



   卷640_25 【奉送严大夫再领容府二首】曹唐 

海风卷树冻岚消，忧国宁辞岭外遥。自顾勤劳甘百战， 
不将功业负三朝。剑澄黑水曾芟虎，箭劈黄云惯射雕。 
代北天南尽成事，肯将心许霍嫖姚。知

日照双旌射火山，笑迎宾从却南还。风云暗发谈谐外， 
感会潜生气概间。蕲竹水翻台榭湿，刺桐花落管弦闲。 
无因得靸真珠履，亲从新侯定八蛮。主



   卷640_26 【赠南岳冯处士二首】曹唐 

白石溪边自结庐，风泉满院称幽居。鸟啼深树劚灵药， 
花落闲窗看道书。烟岚晚过鹿裘湿，水月夜明山舍虚。 
支颐冷笑缘名出，终日王门强曳裾。主

寂寥深木闭烟霞，洞里相知有几家。笑看潭鱼吹水沫， 
醉嗔溪鹿吃蕉花。穿厨历历泉声细，绕屋悠悠树影斜。 
夜静著灰封釜灶，自添文武养丹砂。斋



   卷640_27 【题子侄书院双松】曹唐 

自种双松费几钱，顿令院落似秋天。能藏此地新晴雨， 
却惹空山旧烧烟。枝压细风过枕上，影笼残月到窗前。 
莫教取次成闲梦，使汝悠悠十八年。斋



   卷640_28 【羽林贾中丞】曹唐 

四十年前百战身，曾驱虎队扫胡尘。风悲鼓角榆关暮， 
日暖旌旗陇草春。铁马惯牵邀上客，金鱼多解乞佳人。 
胸中别有安边计，谁睬髭须白似银。斋



   卷640_29 【送康祭酒赴轮台】曹唐 

灞水桥边酒一杯，送君千里赴轮台。霜粘海眼旗声冻， 
风射犀文甲缝开。断碛簇烟山似米，野营轩地鼓如雷。 
分明会得将军意，不斩楼兰不拟回。斋



   卷640_30 【南游】曹唐 

尽兴南游卒未回，水工舟子不须催。政思碧树关心句， 
难放红螺蘸甲杯。涨海潮生阴火灭，苍梧风暖瘴云开。 
芦花寂寂月如练，何处笛声江上来。斋



   卷640_31 【哭陷边许兵马使】曹唐 

北风裂地黯边霜，战败桑干日色黄。故国暗回残士卒， 
新坟空葬旧衣裳。散牵细马嘶青草，任去佳人吊白杨。 
除却阴符与兵法，更无一物在仪床。斋



   卷640_32 【和周侍御买剑】曹唐 

将军溢价买吴钩，要与中原静寇仇。试挂窗前惊电转， 
略抛床下怕泉流。青天露拔云霓泣，黑地潜擎鬼魅愁。 
见说夜深星斗畔，等闲期克月支头。斋



   卷640_33 【病马五首呈郑校书章三吴十五先辈】曹唐 

騄耳何年别渥洼，病来颜色半泥沙。四啼不凿金砧裂， 
双眼慵开玉箸斜。堕月兔毛干觳觫，失云龙骨瘦牙槎。 
平原好放无人放，嘶向秋风苜蓿花。斋

陇上沙葱叶正齐，腾黄犹自跼羸啼。尾蟠夜雨红丝脆， 
头捽秋风白练低。力惫未思金络脑，影寒空望锦障泥。 
阶前莫怪垂双泪，不遇孙阳不敢嘶。古

不剪焦毛鬣半翻，何人别是古龙孙。霜侵病骨无骄气， 
土蚀骢花见卧痕。未喷断云归汉苑，曾追轻练过吴门。 
一朝千里心犹在，争肯潜忘秣饲恩。知

空被秋风吹病毛，无因濯浪刷洪涛。卧来总怪龙蹄跙， 
瘦尽谁惊虎口高。追电有心犹款段，逢人相骨强嘶号。 
欲将鬐鬣重裁剪，乞借新成利铰刀。主

病久无人著意看，玉华衫色欲凋残。饮惊白露泉花冷， 
吃怕清秋豆叶寒。长襜敢辞红锦重，旧缰宁畏紫丝蟠。 
王良若许相抬策，千里追风也不难。斋



   卷640_34 【长安客舍叙邵陵旧宴，寄永州萧使君五首】曹唐 

邵陵佳树碧葱茏，河汉西沈宴未终。残漏五更传海月， 
清笳三会揭天风。香熏舞席云鬟绿，光射头盘蜡烛红。 
今日却怀行乐处，两床丝竹水楼中。斋

不知何路却飞翻，虚受贤侯郑重恩。五夜清歌敲玉树， 
三年洪饮倒金尊。招携永感双鱼在，报答空知一剑存。 
狼藉梨花满城月，当时长醉信陵门。古

粉堞彤轩画障西，水云红树窣璇题。鹧鸪欲绝歌声定， 
鸲鹆初惊舞袖齐。坐对玉山空甸线，细听金石怕低迷。 
东风夜月三年饮，不省非时不似泥。知

木鱼金钥锁春城，夜上红楼纵酒情。竹叶水繁更漏促， 
桐花风软管弦清。百分散打银船溢，十指宽催玉箸轻。 
星斗渐稀宾客散，碧云犹恋艳歌声。主

三年身逐汉诸侯，宾榻容居最上头。饱听笙歌陪痛饮， 
熟寻云水纵闲游。朱门锁闭烟岚暮，铃阁清泠水木秋。 
月满前山圆不动，更邀诗客上高楼。斋



   卷640_35 【勖剑】曹唐 

古物神光雪见羞，未能擎出恐泉流。暗临黑水蛟螭泣， 
潜倚空山鬼魅愁。生怕雷霆号涧底，长闻风雨在床头。 
垂情不用将闲气，恼乱司空犯斗牛。斋



   卷640_36 【仙都即景】曹唐 

蟠桃花老华阳东，轩后登真谢六宫。旌节暗迎归碧落， 
笙歌遥听隔崆峒。衣冠留葬桥山月，剑履将随浪海风。 
看却龙髯攀不得，红霞零落鼎湖空。斋



   卷640_37 【望九华寄池阳杜员外】曹唐 

戴月早辞三秀馆，迟明初识九华峰。差差玉剑寒铓利， 
袅袅青莲翠叶重。奇状却疑人画出，岚光如为客添浓。 
行春若到五溪上，此处褰帷正面逢。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十一 
 
   
　 
　

　
 　



   卷641_1 【小游仙诗九十八首】曹唐 

玉箫金瑟发商声，桑叶枯干海水清。
净扫蓬莱山下路，略邀王母话长生。

上元元日豁明堂，五帝望空拜玉皇。
万树琪花千圃药，心知不敢辄形相。

骑龙重过玉溪头，红叶还春碧水流。
省得壶中见天地，壶中天地不曾秋。

真王未许久从容，立在花前别甯封。
手把玉箫头不举，自愁如醉倚黄龙。

金殿无人锁绛烟，玉郎并不赏丹田。
白龙蹀躞难回跋，争下红绡碧玉鞭。

玄洲草木不知黄，甲子初开浩劫长。
无限万年年少女，手攀红树满残阳。

宫阙重重闭玉林，昆仑高辟彩云深。
黄龙掉尾引郎去，使妾月明何处寻。

风满涂山玉蕊稀，赤龙闲卧鹤东飞。
紫梨烂尽无人吃，何事韩君去不归。

武帝徒劳厌暮年，不曾清净不精专。
上元少女绝还往，满灶丹成白玉烟。

百辟朝回闭玉除，露风清宴桂花疏。
西归使者骑金虎，亸鞚垂鞭唱步虚。

南斗阑珊北斗稀，茅君夜著紫霞衣。
朝骑白鹿趁朝去，凤押笙歌逐后飞。

焚香独自上天坛，桂树风吹玉简寒。
长怕嵇康乏仙骨，与将仙籍再寻看。

冰屋朱扉晓未开，谁将金策扣琼台。
碧花红尾小仙犬，闲吠五云嗔客来。

酒酽春浓琼草齐，真公饮散醉如泥。
朱轮轧轧入云去，行到半天闻马嘶。

白石山中自有天，竹花藤叶隔溪烟。
朝来洞口围棋了，赌得青龙直几钱。

海水西飞照柏林，青云斜倚锦云深。
水风暗入古山叶，吹断步虚清磬音。

玉诏新除沈侍郎，便分茅土镇东方。
不知今夕游何处，侍从皆骑白凤凰。

洞里烟霞无歇时，洞中天地足金芝。
月明朗朗溪头树，白发老人相对棋。

饥即餐霞闷即行，一声长啸万山青。
穿花渡水来相访，珍重多才阮步兵。

东妃闲著翠霞裙，自领笙歌出五云。
清思密谈谁第一，不过邀取小茅君。

月影悠悠秋树明，露吹犀簟象床轻。
嫔妃久立帐门外，暗笑夫人推酒声。

九天天路入云长，燕使何由到上方。
玉女暗来花下立，手挼裙带问昭王。

玉皇赐妾紫衣裳，教向桃源嫁阮郎。
烂煮琼花劝君吃，恐君毛鬓暗成霜。

花底休倾绿玉卮，云中含笑向安期。
穷阳有数不知数，大似人间年少儿。

玉色雌龙金络头，真妃骑出纵闲游。
昆仑山上桃花底，一曲商歌天地秋。

偷来洞口访刘君，缓步轻抬玉线裙。
细擘桃花逐流水，更无言语倚彤云。

西汉夫人下太虚，九霞裙幅五云舆。
欲将碧字相教示，自解盘囊出素书。

天上鸡鸣海日红，青腰侍女扫朱宫。
洗花蒸叶滤清酒，待与夫人邀五翁。

汗漫真游实可奇，人间天上几人知。
周王不信长生话，空使苌弘碧泪垂。

青锦缝裳绿玉珰，满身新带五云香。
闲依碧海攀鸾驾，笑就苏君觅橘尝。

鹤不西飞龙不行，露干云破洞箫清。
少年仙子说闲事，遥隔彩云闻笑声。

洞里烟深木叶粗，乘风使者降玄都。
隔花相见遥相贺，擎出怀中赤玉符。

芝蕙芸花烂漫春，瑞香烟露湿衣巾。
玉童私地夸书札，偷写云谣暗赠人。

天上邀来不肯来，人间双鹤又空回。
秦皇汉武死何处，海畔红桑花自开。

紫羽麾幢下玉京，却邀真母入三清。
白龙久住浑相恋，斜倚祥云不肯行。

鹤叫风悲竹叶疏，谁来五岭拜云车。
人间肉马无轻步，踏破先生一卷书。

夜降西坛宴已终，花残月榭雾朦胧。
谁游八海门前过，空洞一声风雨中。

忘却教人锁后宫，还丹失尽玉壶空。
嫦娥若不偷灵药，争得长生在月中。

旸谷先生下宴时，月光初冷紫琼枝。
凄清金石揭天地，事在世间人不知。

共爱初平住九霞，焚香不出闭金华。
白羊成队难收拾，吃尽溪头巨胜花。

酒尽香残夜欲分，青童拜问紫阳君。
月光悄悄笙歌远，马影龙声归五云。

海树灵风吹彩烟，丹陵朝客欲升天。
无央公子停鸾辔，笑泥娇妃索玉鞭。

八景风回五凤车，昆仑山上看桃花。
若教使者沽春酒，须觅馀杭阿母家。

叔卿遍览九天春，不见人间故旧人。
怪得蓬莱山下水，半成沙土半成尘。

欲饮尊中云母浆，月明花里合笙簧。
更教小奈将龙去，便向金坛取阮郎。

海上桃花千树开，麻姑一去不知来。
辽东老鹤应慵惰，教探桑田便不回。

昨夜相邀宴杏坛，等闲乘醉走青鸾。
红云塞路东风紧，吹破芙蓉碧玉冠。

云鹤冥冥去不分，落花流水恨空存。
不知玉女无期信，道与留门却闭门。

采女平明受事回，暗交丹契锦囊开。
欲书密诏防人见，佯喝青虬使莫来。

太一元君昨夜过，碧云高髻绾婆娑。
手抬玉策红于火，敲断金鸾使唱歌。

碧瓦彤轩月殿开，九天花落瑞风来。
玉皇欲著红龙衮，亲唤金妃下手裁。

长房自贵解飞翻，五色云中独闭门。
看却桑田欲成海，不知还往几人存。

赤龙停步彩云飞，共道真王海上归。
千岁红桃香破鼻，玉盘盛出与金妃。

碧海灵童夜到时，徒劳相唤上琼池。
因循天子能闲事，纵与青龙不解骑。

且欲留君饮桂浆，九天无事莫推忙。
青龙举步行千里，休道蓬莱归路长。

侍女亲擎玉酒卮，满卮倾酒劝安期。
等闲相别三千岁，长忆水边分枣时。

万岁蛾眉不解愁，旋弹清瑟旋闲游。
忽闻下界笙箫曲，斜倚红鸾笑不休。

去住楼台一任风，十三天洞暗相通。
行厨侍女炊何物，满灶无烟玉炭红。

风动闲天清桂阴，水精帘箔冷沉沉。
西妃少女多春思，斜倚彤云尽日吟。

王母相留不放回，偶然沉醉卧瑶台。
凭君与向萧郎道，教著青龙取妾来。

绛节笙歌绕殿飞，紫皇欲到五云归。
细腰侍女瑶花外，争向红房报玉妃。

闻君新领八霞司，此别相逢是几时。
妾有一觥云母酒，请君终宴莫推辞。

方士飞轩驻碧霞，酒寒风冷月初斜。
不知谁唱归春曲，落尽溪头白葛花。

方朔朝来到我家，欲将灵树出丹霞。
三千年后知谁在，拟种红桃待放花。

水满桑田白日沈，冻云干霰湿重阴。
辽东归客闲相过，因话尧年雪更深。

朝回相引看红鸾，不觉风吹鹤氅偏。
好是兴来骑白鹤，文妃为伴上重天。

公子闲吟八景文，花南拜别上阳君。
金鞭遥指玉清路，龙影马嘶归五云。

一百年中是一春，不教日月辄移轮。
金鳌头上蓬莱殿，唯有人间炼骨人。

笑擎云液紫瑶觥，共请云和碧玉笙。
花下偶然吹一曲，人间因识董双成。

东皇长女没多年，从洗金芝到水边。
无事伴他棋一局，等闲输却卖花钱。

红草青林日半斜，闲乘小凤出彤霞。
略寻旧路过西国，因得冰园一尺瓜。

树下星沉月欲高，前溪水影湿龙毛。
洞天云冷玉花发，公子尽披双锦袍。

紫水风吹剑树寒，水边年少下红鸾。
未知百一穷阳数，略请先生止的看。

武皇含笑把金觥，更请霓裳一两声。
护帐宫人最年少，舞腰时挈绣裙轻。

琼树扶疏压瑞烟，玉皇朝客满花前。
东风小饮人皆醉，短尾青龙枕水眠。

彤阁钟鸣碧鹭飞，皇君催熨紫霞衣。
丹房玉女心慵甚，贪看投壶不肯归。

昆仑山上自鸡啼，羽客争升碧玉梯。
因驾五龙看较艺，白鸾功用不如妻。

沙野先生闭玉虚，焚香夜写紫微书。
供承童子闲无事，教剉琼花喂白驴。

云陇琼花满地香，碧沙红水遍朱堂。
外人欲压长生籍，拜请飞琼报玉皇。

玉洞长春风景鲜，丈人私宴就芝田。
笙歌暂向花间尽，便是人间一万年。

青童传语便须回，报道麻姑玉蕊开。
沧海成尘等闲事，且乘龙鹤看花来。

绛树彤云户半开，守花童子怪人来。
青牛卧地吃琼草，知道先生朝未回。

石洞沙溪二十年，向明杭日夜朝天。
白矾烟尽水银冷，不觉小龙床下眠。

紫微深锁敞丹轩，太帝亲谈不死门。
从此百寮俱拜后，走龙鞭虎下昆仑。

云衫玉带好威仪，三洞真人入奏时。
频着金鞭打龙角，为嗔西去上天迟。

太子真娥相领行，当天合曲玉箫清。
梨花新折东风软，犹在缑山乐笑声。

洞里月明琼树风，画帘青室影朦胧。
香残酒冷玉妃睡，不觉七真归海中。

青苑红堂压瑞云，月明闲宴九阳君。
不知昨夜谁先醉，书破明霞八幅裙。

东溟两度作尘飞，一万年来会面稀。
千树梨花百壶酒，共君论饮莫论诗。

沧海令抛即未能，且缘鸾鹤立相仍。
蔡家新妇莫嫌少，领取真珠三五升。

溪影沉沙树影清，人家皆踏五音行。
可怜三十六天路，星月满空琼草青。

北斗西风吹白榆，穆公相笑夜投壶。
花前玉女来相问，赌得青龙许赎无。

九天王母皱蛾眉，惆怅无言倚桂枝。
悔不长留穆天子，任将妻妾住瑶池。

暂随凫伯纵闲游，饮鹿因过翠水头。
宫殿寂寥人不见，碧花菱角满潭秋。

新授金书八素章，玉皇教妾主扶桑。
与君一别三千岁，却厌仙家日月长。

八海风凉水影高，上卿教制赤霜袍。
蛟丝玉线难裁割，须借玉妃金剪刀。

海上风来吹杏枝，昆仑山上看花时。
红龙锦襜黄金勒，不是元君不得骑。

绛阙夫人下北方，细环清佩响丁当。
攀花笑入春风里，偷折红桃寄阮郎。



   卷641_2 【又游仙诗一绝（见《唐诗纪事》）】曹唐 

靖节先生几代孙，青娥曾接玉郎魂。
春风流水还无赖，偷放桃花出洞门。



   卷641_3 【题武陵洞五首】曹唐 

此生终使此身闲，不是春时且要还。
寄语桃花与流水，莫辞相送到人间。

溪口回舟日已昏，却听鸡犬隔前村。
殷勤重与秦人别，莫使桃花闭洞门。

却恐重来路不通，殷勤回首谢春风。
白鸡黄犬不将去，且寄桃花深洞中。

桃花夹岸杳何之，花满春山水去迟。
三宿武陵溪上月，始知人世有秦时。

渡水傍山寻绝壁，白云飞处洞天开。
仙人来往无行迹，石径春风长绿苔。



   卷641_4 【句】曹唐 

斩蛟青海上，射虎黑山头。（见《纪事》）。知

箫声欲尽月色苦，依旧汉家宫树秋。古

一曲哀歌茂陵道，汉家天子葬秋风。斋

谁知汉武无仙骨，满灶黄金成白烟。（见张为《主客图》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十二 
 
   
　 
　

　
 　



   卷642_1 【圣政纪颂】来鹄 

三皇不书，五帝不纪。有圣有神，风销日已。何教何师， 
生来死止。无典无法，顽肩奡比。三皇实作，五帝实治。 
成天造地，不昏不圯。言得非排，文得圣齿。表表如见者， 
莫若乎史。是知朴绳休结，正简斯若。君诰臣箴， 
觚编毫络。前书后经，规善鉴恶。国之大章，如何寝略。 
呜呼！贞观多吁，永徽多俞。廷日发论，殿日发谟。 
牙孽不作，鸟鼠不除。论出不盖，谟行不纡。楹然史臣， 
蛇然史裾。瞠瞠而视，逶逶而窭。翘笔当面，决防纳污。 
不梏尔智，不息我愚。执言直注，史文直敷。 
故得粲粲朝典，落落廷謇。圣牍既多，尧风不浅。 
颂编坦轴，君出臣显。若俨见旒，若俯见冕。无闲殿旷廷， 
无尸安素宴。三皇不亡，五帝不翦。太宗得之，史焉斯展。 
暨乎后相图身，天子专问。我独以言，史不得近。 
丘明见嫌，倚相在摈。秉笔如今，随班不进。班退史归， 
惘然畴依。奏问莫睹，嘉谟固稀。取彼诰命，禄为国肥。 
炯哉时皇，言必成章。德宣五帝，道奥三皇。如何翌臣， 
嚵肉嗜fI。觜距磨抉，楅衡拘长。控截僚位，占护阳光。 
垣私藩已，远史廋唐。俾德音嘉访，默缩暗亡。咽典噤法， 
盖圣笼昌。曷以致此，史文不张。后必非笑，将来否臧。 
谓乎殿空扆逸，朝懵廷荒。不知奸蔽，文失汪洋。 
有贞观业，有永徽纲。亦匿匪见，亦寝匪彰。赖有后臣， 
斯言不佞。伊尹真心，太甲须圣。事既可书，史何不命。 
乃具前欺，大陈不敬。曰逐史之喻，请以物并。 
且十夫树杨，一夫欲竞。栽既未牢，摒岂能盛！帝业似栽， 
逐史似摒。穆宗怃然，若疚若bM。昔何臣斯，隐我祖正。 
不传亲问，不写密诤。孰示来朝，以光神政。 
由是天呼震吸，征奔召急。史题笔来，叱廷而入。 
端耳抗目，不撝不挹。獬豸侧头，螭虬摆湿。握管绝怡， 
当殿而立。君也尽问，臣也倒诚。磊磊其事，镗镗其声。 
大何不显，细何不明。语未绝绪，史已录成。谓之何书， 
以政纪名。伊纪清芳，可昭典坟。古师官鸟，昔圣官云。 
方之我后，录里书分。录有君法，书有君文。君法君文， 
在圣政纪云。殿无闲时，廷无旷日。云诹波访，倦编刓笔。 
君劬臣劳，上讨下述。惟勤惟明，在圣政纪出。至德何比， 
至教焉如？孰窥孰测，外夷内储。谓君有道乎，臣有谟欤？ 
有道有谟，在圣政纪书。一体列秩，同力翼戴。祈福去邪， 
绝防无碍。国章可披，唐文可爱。善咨不偷，嘉论不盖。 
不偷不盖，在圣政纪载。谅夫！总斯不朽，可悬魏阙。 
愚得是言，非讪非伐。实谓医臣浑沌，开君日月。 
妖物雰死，天文光发。惟我之有颂兮，奚斯跃而董狐蹶。古



   卷642_2 【宛陵送李明府罢任归江州】来鹄 

菊花村晚雁来天，共把离觞向水边。官满便寻垂钓侣， 
家贫已用卖琴钱。浪生湓浦千层雪，云起炉峰一炷烟。 
倘见吾乡旧知己，为言憔悴过年年。古



   卷642_3 【清明日与友人游玉粒塘庄】来鹄 

几宿春山逐陆郎，清明时节好烟光。归穿细荇船头滑， 
醉踏残花屐齿香。风急岭云飘迥野，雨馀田水落方塘。 
不堪吟罢东回首，满耳蛙声正夕阳。古



   卷642_4 【寒食山馆书情】来鹄 

独把一杯山馆中，每经时节恨飘蓬。侵阶草色连朝雨， 
满地梨花昨夜风。蜀魄啼来春寂寞，楚魂吟后月朦胧。 
分明记得还家梦，徐孺宅前湖水东。古



   卷642_5 【病起】来鹄 

春初一卧到秋深，不见红芳与绿阴。窗下展书难久读， 
池边扶杖欲闲吟。藕穿平地生荷叶，笋过东家作竹林。 
在舍浑如远乡客，诗僧酒伴镇相寻。古



   卷642_6 【鄂渚除夜书怀】来鹄 

鹦鹉洲头夜泊船，此时形影共凄然。难归故国干戈后， 
欲告何人雨雪天。箸拨冷灰书闷字，枕陪寒席带愁眠。 
自嗟落魄无成事，明日春风又一年。古



   卷642_7 【鄂渚清明日与乡友登头陀山】来鹄 

冷酒一杯相劝频，异乡相遇转相亲。落花风里数声笛， 
芳草烟中无限人。都大此时深怅望，岂堪高处更逡巡。 
思量费子真仙子，不作头陀山下尘。古



   卷642_8 【蚕妇】来鹄 

晓夕采桑多苦辛，好花时节不闲身。
若教解爱繁华事，冻杀黄金屋里人。



   卷642_9 【题庐山双剑峰】来鹄 

倚天双剑古今闲，三尺高于四面山。
若使火云烧得动，始应农器满人间。



   卷642_10 【云】来鹄 

千形万象竟还空，映水藏山片复重。
无限旱苗枯欲尽，悠悠闲处作奇峰。



   卷642_11 【金钱花】来鹄 

也无棱郭也无神，露洗还同铸出新。
青帝若教花里用，牡丹应是得钱人。



   卷642_12 【晓鸡】来鹄 

黯黯严城罢鼓鼙，数声相续出寒栖。
不嫌惊破纱窗梦，却怕为妖半夜啼。



   卷642_13 【山中避难作】来鹄 

山头烽火水边营，鬼哭人悲夜夜声。
唯有碧天无一事，日还西下月还明。



   卷642_14 【早春】来鹄 

新历才将半纸开，小庭犹聚爆竿灰。
偏憎杨柳难钤辖，又惹东风意绪来。



   卷642_15 【鹭鸶】来鹄 

袅丝翘足傍澄澜，消尽年光伫思间。
若使见鱼无羡意，向人姿态更应闲。



   卷642_16 【子规】来鹄 

雨恨花愁同此冤，啼时闻处正春繁。
千声万血谁哀尔，争得如花笑不言。



   卷642_17 【新安官舍闲坐】来鹄 

寂寞空阶草乱生，簟凉风动若为情。
不知独坐闲多少，看得蜘蛛结网成。



   卷642_18 【除夜】来鹄 

事关休戚已成空，万里相思一夜中。
愁到晓鸡声绝后，又将憔悴见春风。



   卷642_19 【游鱼】来鹄 

弄萍隈荇思夷犹，掉尾扬鬐逐慢流。
应怕碧岩岩下水，浮藤如线月如钩。



   卷642_20 【鹦鹉】来鹄 

色白还应及雪衣，嘴红毛绿语仍奇。
年年锁在金笼里，何似陇山闲处飞。



   卷642_21 【偶题二首】来鹄 

近来灵鹊语何疏，独凭栏干恨有殊。
一夜绿荷霜剪破，赚他秋雨不成珠。

水边箕踞静书空，欲解愁肠酒不浓。
可惜青天好雷雹，只能驱趁懒蛟龙。



   卷642_22 【惜花】来鹄 

东风渐急夕阳斜，一树夭桃数日花。
为惜红芳今夜里，不知和月落谁家。



   卷642_23 【洞庭隐】来鹄 

高卧洞庭三十春，芰荷香里独垂纶。
莫嫌无事闲销日，有事始怜无事人。



   卷642_24 【古剑池】来鹄 

秋水莲花三四枝，我来慷慨步迟迟。
不决浮云斩邪佞，直成龙去欲何为。



   卷642_25 【梅花】来鹄 

枝枝倚槛照池冰，粉薄香残恨不胜。
占得早芳何所利，与他霜雪助威棱。



   卷642_26 【闻蝉】来鹄 

绿槐阴里一声新，雾薄风轻力未匀。
莫道闻时总惆怅，有愁人有不愁人。



   卷642_27 【卖花谣】来鹄 

紫艳红苞价不同，匝街罗列起香风。
无言无语呈颜色，知落谁家池馆中。



   卷642_28 【子规】来鹄 

月落空山闻数声，此时孤馆酒初醒。
投人语若似伊泪，口畔血流应始听。



   卷642_29 【句】来鹄 

回眸绿水波初起，合掌白莲花未开。（观忏会夫人， 
见《墨庄漫录》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十三 
 
   
　 
　

　
 　



   卷643_1 【菊】李山甫 

篱下霜前偶得存，忍教迟晚避兰荪。也销造化无多力， 
未受阳和一点恩。栽处不容依玉砌，要时还许上金尊。 
陶潜殁后谁知己，露滴幽丛见泪痕。知



   卷643_2 【风】李山甫 

喜怒寒暄直不匀，终无形状始无因。能将尘土平欺客， 
爱把波澜枉陷人。飘乐递香随日在，绽花开柳逐年新。 
深知造化由君力，试为吹嘘借与春。知



   卷643_3 【月】李山甫 

狡兔顽蟾死复生，度云经汉澹还明。夜长虽耐对君坐， 
年少不禁随尔行。玉桂影摇乌鹊动，金波寒注鬼神惊。 
人间半被虚抛掷，唯向孤吟客有情。知



   卷643_4 【秋】李山甫 

傍雨依风冷渐匀，更凭青女事精神。来时将得几多雁， 
到处愁他无限人。能被绿杨深懊恼，谩偎黄菊送殷勤。 
邹家不用偏吹律，到底荣枯也自均。知



   卷643_5 【松】李山甫 

地耸苍龙势抱云，天教青共众材分。孤标百尺雪中见， 
长啸一声风里闻。桃李傍他真是佞，藤萝攀尔亦非群。 
平生相爱应相识，谁道修篁胜此君。知



   卷643_6 【读汉史】李山甫 

四百年间反覆寻，汉家兴替好沾襟。每逢奸诈须挼手， 
真遇英雄始醒心。王莽弄来曾半破，曹公将去便平沈。 
当时虚受君恩者，谩向青编作鬼林。知



   卷643_7 【上元怀古二首】李山甫 

南朝天子爱风流，尽守江山不到头。总是战争收拾得， 
却因歌舞破除休。尧行道德终无敌，秦把金汤可自由。 
试问繁华何处有，雨苔烟草古城秋。知

争帝图王德尽衰，骤兴驰霸亦何为。君臣都是一场笑， 
家国共成千载悲。排岸远樯森似槊，落波残照赫如旗。 
今朝城上难回首，不见楼船索战时。主



   卷643_8 【隋堤柳】李山甫 

曾傍龙舟拂翠华，至今凝恨倚天涯。但经春色还秋色， 
不觉杨家是李家。背日古阴从北朽，逐波疏影向南斜。 
年年只有晴风便，遥为雷塘送雪花。主



   卷643_9 【蒲关西道中作】李山甫 

国东王气凝蒲关，楼台帖出晴空间。紫烟横捧大舜庙， 
黄河直打中条山。地锁咽喉千古壮，风传歌吹万家闲。 
来来去去身依旧，未及潘年鬓已斑。主



   卷643_10 【送李秀才入军】李山甫 

弱柳贞松一地栽，不因霜霰自难媒。书生只是平时物， 
男子争无乱世才。铁马已随红旆去，同人犹著白衣来。 
到头功业须如此，莫为初心首重回。主



   卷643_11 【送蕲州裴员外】李山甫 

正作南宫第一人，暂随霓旆怆离群。晓从阙下辞天子， 
春向江头待使君。五马尚迷青琐路，双鱼犹惹翠兰芬。 
明朝无路寻归处，禁树参差隔紫云。主



   卷643_12 【代孔明哭先主】李山甫 

忆昔南阳顾草庐，便乘雷电捧乘舆。酌量诸夏须平取， 
期刻群雄待遍锄。南面未能成帝业，西陵那忍送宫车。 
九疑山下频惆怅，曾许微臣水共鱼。主



   卷643_13 【送职方王郎中吏部刘员外自太原郑相公幕继奉征书归省署】李山甫 

双凤衔书次第飞，玉皇催促列仙归。云开日月临青琐， 
风卷烟霞上紫微。莲影一时空俭府，兰香同处扑尧衣。 
此生长扫朱门者，每向人间梦粉闱。主



   卷643_14 【寒食二首】李山甫 

柳带东风一向斜，春阴澹澹蔽人家。有时三点两点雨， 
到处十枝五枝花。万井楼台疑绣画，九原珠翠似烟霞。 
年年今日谁相问，独卧长安泣岁华。主

风烟放荡花披猖，秋千女儿飞短墙。绣袍驰马拾遗翠， 
锦袖斗鸡喧广场。天地气和融霁色，池台日暖烧春光。 
自怜尘土无他事，空脱荷衣泥醉乡。斋



   卷643_15 【又代孔明哭先主】李山甫 

鲸鬣翻腾四海波，始将天意用干戈。尽驱神鬼随鞭策， 
全罩英雄入网罗。提剑尚残吴郡国，垂衣犹欠魏山河。 
鼎湖无路追仙驾，空使群臣泣血多。斋



   卷643_16 【贫女】李山甫 

平生不识绣衣裳，闲把荆钗亦自伤。镜里只应谙素貌， 
人间多自信红妆。当年未嫁还忧老，终日求媒即道狂。 
两意定知无说处，暗垂珠泪湿蚕筐。斋



   卷643_17 【寓怀】李山甫 

万古交驰一片尘，思量名利孰如身。长疑好事皆虚事， 
却恐闲人是贵人。老逐少来终不放，辱随荣后直须匀。 
劝君不用夸头角，梦里输赢总未真。斋



   卷643_18 【蜀中寓怀】李山甫 

千里烟霞锦水头，五丁开得也风流。春装宝阙重重树， 
日照仙州万万楼。蛙似公孙虽不守，龙如诸葛亦须休。 
此中无限英雄鬼，应对江山各自羞。斋



   卷643_19 【下第卧疾卢员外召游曲江】李山甫 

眼前何事不伤神，忍向江头更弄春。桂树既能欺贱子， 
杏花争肯采闲人。麻衣未掉浑身雪，皂盖难遮满面尘。 
珍重列星相借问，嵇康慵病也天真。斋



   卷643_20 【司天台】李山甫 

拂云朱槛捧昭回，静对铜浑水镜开。太史只知频奏瑞， 
苍生无计可防灾。景公进德星曾退，汉帝推诚日为回。 
何事旷官全不语，好天良月锁高台。斋



   卷643_21 【落花】李山甫 

落拓东风不藉春，吹开吹谢两何因。当时曾见笑筵主， 
今日自为行路尘。颜色却还天上女，馨香留与世间人。 
明年寒食重相见，零泪无端又满巾。斋



   卷643_22 【赴举别所知】李山甫 

腰剑囊书出户迟，壮心奇命两相疑。麻衣尽举一双手， 
桂树只生三两枝。黄祖不怜鹦鹉客，志公偏赏麒麟儿。 
叔牙忧我应相痛，回首天涯寄所思。斋



   卷643_23 【贺邢州卢员外】李山甫 

紫泥飞诏下金銮，列象分明世仰观。北省谏书藏旧草， 
南宫郎署握新兰。春归凤沼恩波暖，晓入鸳行瑞气寒。 
偏是此生栖息者，满衣零泪一时干。斋



   卷643_24 【方干隐居】李山甫 

咬咬嘎嘎水禽声，露洗松阴满院清。溪畔印沙多鹤迹， 
槛前题竹有僧名。问人远岫千重意，对客闲云一片情。 
早晚尘埃得休去，且将书剑事先生。斋



   卷643_25 【早春微雨】李山甫 

怪来莺蝶似凝愁，不觉看花暂湿头。疏影未藏千里树， 
远阴微翳万家楼。青罗舞袖纷纷转，红脸啼珠旋旋收。 
岁旱且须教济物，为霖何事爱风流。斋



   卷643_26 【谒翰林刘学士不遇】李山甫 

梦绕清华宴地深，洞宫横锁晓沈沈。鹏飞碧海终难见， 
鹤入青霄岂易寻。六尺羁魂迷定止，两行愁血谢知音。 
平生只耻凌风翼，随得鸣珂上禁林。斋



   卷643_27 【答刘书记见赠】李山甫 

吟近秋光思不穷，酷探骚雅愧无功。茫然心苦千篇拙， 
暝坐神凝万象空。月上开襟当北户，竹边回首揖西风。 
知音频有新诗赠，白雪纷纷落郢中。斋



   卷643_28 【贺友人及第】李山甫 

得水蛟龙失水鱼，此心相对两何如。敢辞今日须行卷， 
犹喜他年待荐书。松桂也应情未改，萍蓬争奈迹还疏。 
春风不见寻花伴，遥向青云泥子虚。斋



   卷643_29 【雨后过华岳庙】李山甫 

华山黑影霄崔嵬，金天□□门未开。雨淋鬼火灭不灭， 
风送神香来不来。墙外素钱飘似雪，殿前阴柏吼如雷。 
知君暗宰人间事，休把苍生梦里裁。斋



   卷643_30 【赠弹琴李处士】李山甫 

情知此事少知音，自是先生枉用心。世上几时曾好古， 
人前何必更沾襟。致身不似笙竽巧，悦耳宁如郑卫淫。 
三尺焦桐七条线，子期师旷两沈沈。斋



   卷643_31 【刘员外寄移菊】李山甫 

秋来缘树复缘墙，怕共平芜一例荒。颜色不能随地变， 
风流唯解逐人香。烟含细叶交加碧，露拆寒英次第黄。 
深谢栽培与知赏，但惭终岁待重阳。斋



   卷643_32 【南山】李山甫 

钝碧顽青几万秋，直无天地始应休。莫嫌尘土佯遮面， 
能向楼台强出头。霁色陡添千尺翠，夕阳闲放一堆愁。 
假饶不是神仙骨，终抱琴书向此游。斋



   卷643_33 【山中览刘书记新诗】李山甫 

记室新诗相寄我，蔼然清绝更无过。溪风满袖吹骚雅， 
岩瀑无时滴薜萝。云外山高寒色重，雪中松苦夜声多。 
静酬嘉唱对幽景，苍鹤羸栖古木柯。斋



   卷643_34 【早秋山中作】李山甫 

荣枯无路入千峰，肥遁谁谐此志同。司寇亦曾遭鲁黜， 
步兵何事哭途穷。桧松瘦健滴秋露，户牖虚明生晚风。 
山思更清人影绝，陇云飞入草堂中。斋



   卷643_35 【赋得寒月寄齐已】李山甫 

松下清风吹我襟，上方钟磬夜沈沈。已知庐岳尘埃绝， 
更忆寒山雪月深。高谢万缘消祖意，朗吟千首亦师心。 
岂知名出遍诸夏，石上栖禅竹影侵。斋



   卷643_36 【曲江二首】李山甫 

南山低对紫云楼，翠影红阴瑞气浮。一种是春长富贵， 
大都为水也风流。争攀柳带千千手，间插花枝万万头。 
独向江边最惆怅，满衣尘土避王侯。斋

江色沈天万草齐，暖烟晴霭自相迷。蜂怜杏蕊细香落， 
莺坠柳条浓翠低。千队国娥轻似雪，一群公子醉如泥。 
斜阳怪得长安动，陌上分飞万马蹄。古



   卷643_37 【迁居清溪和刘书记见示】李山甫 

担锡归来竹绕溪，过津曾笑鲁儒迷。端居味道尘劳息， 
扣寂眠云心境齐。还似村家无宠禄，时将邻叟话幽栖。 
山衣毳烂唯添野，石井源清不贮泥。祖意岂从年腊得， 
松枝肯为雪霜低。晚天吟望秋光重，雨阵横空蔽断霓。斋



   卷643_38 【阴地关崇徽公主手迹】李山甫 

一拓纤痕更不收，翠微苍藓几经秋。谁陈帝子和番策， 
我是男儿为国羞。寒雨洗来香已尽，澹烟笼著恨长留。 
可怜汾水知人意，旁与吞声未忍休。斋



   卷643_39 【题李员外厅】李山甫 

石砌蛩吟响，草堂人语稀。道孤思绝唱，年长渐知非。 
名利终成患，烟霞亦可依。高丘松盖古，闲地药苗肥。 
猿鸟啼嘉景，牛羊傍晚晖。幽栖还自得，清啸坐忘机。 
爱彼人深处，白云相伴归。主



   卷643_40 【山中寄梁判官】李山甫 

归卧东林计偶谐，柴门深向翠微开。更无尘事心头起， 
还有诗情象外来。康乐公应频结社，寒山子亦患多才。 
星郎雅是道中侣，六艺拘牵在隗台。主



   卷643_41 【禅林寺作寄刘书记】李山甫 

坐近松风骨自寒，茅斋直拶白雪边。玄关不闭何人到， 
此事谁论在佛先。天竺老师留一句，曹溪行者答全篇。 
今朝林下忘言说，强把新诗寄谪仙。主



   卷643_42 【山中病后作】李山甫 

卧病厌厌三伏尽，商飙初自水边来。高峰枯槁骨偏峭， 
野树扶疏叶未摧。时序追牵从鬓改，蝉声酸急是谁催。 
云门不闭全无事，心外沈然一聚灰。主



   卷643_43 【寄卫别驾】李山甫 

晓屐归来岳寺深，尝思道侣会东林。昏沈天竺看经眼， 
萧索净名老病心。云盖数重横陇首，苔花千点遍松阴。 
知君超达悟空旨，三径闲行抱素琴。主



   卷643_44 【遣怀】李山甫 

长松埋涧底，郁郁未出原。孤云飞陇首，高洁不可攀。 
古道贵拙直，时事不足言。莫饮盗泉水，无为天下先。 
智者与愚者，尽归北邙山。唯有东流水，年光不暂闲。主



   卷643_45 【酬刘书记一二知己见寄】李山甫 

见说金台客，相逢只论诗。坐来残暑退，吟许野僧知。 
自喜幽栖僻，唯惭道义亏。身闲偏好古，句冷不求奇。 
晦迹全无累，安贫自得宜。同人终念我，莲社有归期。主



   卷643_46 【山中依韵答刘书记见赠】李山甫 

幽居少人事，三径草不开。隐几虚室静，闲云入坐来。 
至道非内外，讵言才不才。宝月当秋空，高洁无纤埃。 
心灭百虑减，诗成万象回。亦有吾庐在，寂寞旧山隈。 
从容未归去，满地生青苔。谢公寄我诗，清奇不可陪。 
白雪飞不尽，碧云欲成堆。惊风出地户，虩虩似震雷。 
吟哦山岳动，令人心胆摧。思君览章句，还复如望梅。 
慷慨追古意，旷望登高台。何当陶渊明，远师劝倾杯。 
流年将老来，华发自相催。野寺连屏障，左右相裴回。知



   卷643_47 【山中答刘书记寓怀】李山甫 

贵门多冠冕，日与荣辱并。山中有独夫，笑傲出衰盛。 
正直任天真，鬼神亦相敬。之子贲丘园，户牖松萝映。 
骨将槁木齐，心同止水净。笔头指金波，座上横玉柄。 
芙蓉出秋渚，绣段流清咏。高古不称时，沈默岂相竞。 
穷搜万籁息，危坐千峰静。林僧继嘉唱，风前亦为幸。斋



   卷643_48 【项羽庙】李山甫 

为虏为王尽偶然，有何羞见汉江船。
停分天下犹嫌少，可要行人赠纸钱。



   卷643_49 【春日商山道中作】李山甫 

一径春光里，扬鞭入翠微。风来花落帽，云过雨沾衣。 
谷鸟衔枝去，巴人负笈归。残阳更惆怅，前路客亭稀。主



   卷643_50 【古石砚】李山甫 

追琢他山石，方圆一勺深。抱真唯守墨，求用每虚心。 
波浪因文起，尘埃为废侵。凭君更研究，何啻直千金。斋



   卷643_51 【惜花】李山甫 

未会春风意，开君又落君。一年今烂漫，几日便缤纷。 
别艳那堪赏，馀香不忍闻。尊前恨无语，应解作朝云。古



   卷643_52 【别杨秀才】李山甫 

因乱与君别，相逢悲且惊。开襟魂自慰，拭泪眼空明。 
故国已无业，旧交多不生。如何又分袂，难话别离情。知



   卷643_53 【自叹拙】李山甫 

自怜心计拙，欲语更悲辛。世乱僮欺主，年衰鬼弄人。 
镜中颜欲老，江上业长贫。不是刘公乐，何由变此身。主



   卷643_54 【乱后途中】李山甫 

乱离寻故园，朝市不如村。恸哭翻无泪，颠狂觉少魂。 
诸侯贪割据，群盗恣并吞。为问登坛者，何年答汉恩。斋



   卷643_55 【燕】李山甫 

每岁同辛苦，看人似有情。乱飞春得意，幽语夜闻声。 
整羽庄姜恨，回身汉后轻。豪家足金弹，不用污雕楹。古



   卷643_56 【题慈云寺僧院】李山甫 

帝城深处寺，楼殿压秋江。红叶去寒树，碧峰来晓窗。 
烟霞生净土，苔藓上高幢。欲问吾师语，心猿不肯降。知



   卷643_57 【闻子规】李山甫 

冤禽名杜宇，此事更难知。昔帝一时恨，后人千古悲。 
断肠思故国，啼血溅芳枝。况是天涯客，那堪□□眉。主



   卷643_58 【送刘将军入关讨贼】李山甫 

世人多恃武，何者是真雄。欲灭黄巾贼，须凭黑槊公。 
指星忧国计，望气识天风。明日凌云上，期君第一功。斋



   卷643_59 【陪郑先辈华山罗谷访张隐者】李山甫 

白云闲洞口，飞盖入岚光。好鸟共人语，异花迎客香。 
谷风闻鼓吹，苔石见文章。不是陪仙侣，无因访阮郎。古



   卷643_60 【兵后寻边三首】李山甫 

千里烟沙尽日昏，战馀烧罢闭重门。新成剑戟皆农器， 
旧著衣裳尽血痕。卷地朔风吹白骨，柱天青气泣幽魂。 
自怜长策无人问，羞戴儒冠傍塞垣。古

旗头指处见黄埃，万马横驰鹘翅回。剑戟远腥凝血在， 
山河先暗阵云来。角声恶杀悲于哭，鼓势争强怒若雷。 
日暮却登寒垒望，饱鸱清啸伏尸堆。知

风怒边沙迸铁衣，胡儿胡马正骄肥。将军对阵谁教入， 
战士辞营不道归。新血溅红黏蔓草，旧骸堆白映寒晖。 
胸中纵有销兵术，欲向何门说是非。主



   卷643_61 【沧浪峡】李山甫 

走毂飞蹄过此傍，几人留意问沧浪。
烟波莫笑趋名客，为爱朝宗日夜忙。



   卷643_62 【公子家二首】李山甫 

曾是皇家几世侯，入云高第照神州。柳遮门户横金锁， 
花拥弦歌咽画楼。锦袖妒姬争巧笑，玉衔骄马索闲游。 
麻衣酷献平生业，醉倚春风不点头。古

柳底花阴压露尘，醉烟轻罩一团春。鸳鸯占水能嗔客， 
鹦鹉嫌笼解骂人。騕褭似龙随日换，轻盈如燕逐年新。 
不知买尽长安笑，活得苍生几户贫。知



   卷643_63 【山下残夏偶作】李山甫 

等闲三伏后，独卧此高丘。残暑炎于火，林风爽带秋。 
声名何要出，吟咏亦堪休。自许红尘外，云溪好漱流。主



   卷643_64 【夜吟】李山甫 

除却闲吟外，人间事事慵。更深成一句，月冷上孤峰。 
穷理多瞑目，含毫静倚松。终篇浑不寐，危坐到晨钟。斋



   卷643_65 【代崇徽公主意】李山甫 

金钗坠地鬓堆云，自别朝阳帝岂闻。
遣妾一身安社稷，不知何处用将军。



   卷643_66 【下第献所知三首】李山甫 

偶向江头别钓矶，等闲经岁与心违。虚教六尺受辛苦， 
枉把一身忧是非。青桂本来无欠负，碧霄何处有因依。 
春风不用相催促，回避花时也解归。知

不识人间巧路岐，只将端拙泥神祇。与他名利本无分， 
却共水云曾有期。大抵物情应莫料，近来天意也须疑。 
自怜心计今如此，凭仗春醪为解颐。主

十年磨镞事锋铓，始逐朱旗入战场。四海风云难际会， 
一生肝胆易开张。退飞莺谷春零落，倒卓龙门路渺茫。 
今日惭知也惭命，笑馀歌罢忽凄凉。斋



   卷643_67 【寄太常王少卿】李山甫 

别后西风起，新蝉坐卧闻。秋天静如水，远岫碧侵云。 
雅饮纯和气，清吟冰雪文。想思重回首，梧叶下纷纷。古



   卷643_68 【游侠儿】李山甫 

好把雄姿浑世尘，一场闲事莫因循。
荆轲只为闲言语，不与燕丹了得人。



   卷643_69 【下第出春明门】李山甫 

曾和秋雨驱愁入，却向春风领恨回。
深谢灞陵堤畔柳，与人头上拂尘埃。



   卷643_70 【望思台】李山甫 

君父昏蒙死不回，谩将平地筑高台。
九层黄土是何物，销得向前冤恨来。



   卷643_71 【病中答刘书记见赠】李山甫 

病来双树下，云脚上禅袍。频有琼瑶赠，空瞻雪月高。 
已知捐俗态，时许话风骚。衰疾未能起，相思徒自劳。斋



   卷643_72 【早秋山中作】李山甫 

谁到山中语，雨馀风气秋。烟岚出涧底，瀑布落床头。 
至道亦非远，僻诗须苦求。千峰有嘉景，拄杖独巡游。古



   卷643_73 【别墅】李山甫 

此地可求息，开门足野情。窗明雨初歇，日落风更清。 
苍藓槎根匝，碧烟水面生。玩奇心自乐，暑月听蝉声。知



   卷643_74 【柳十首】李山甫 

灞岸江头腊雪消，东风偷软入纤条。
春来不忍登楼望，万架金丝著地娇。

受尽风霜得到春，一条条是逐年新。
寻常送别无馀事，争忍攀将过与人。

长恨阳和也世情，把香和艳与红英。
家家只是栽桃李，独自无根到处生。

只为遮楼又拂桥，被人摧折好枝条。
假饶张绪如今在，须把风流暗里销。

弱带低垂可自由，傍他门户倚他楼。
金风不解相抬举，露压烟欺直到秋。

终日堂前学画眉，几人曾道胜花枝。
试看三月春残后，门外青阴是阿谁。

也曾飞絮谢家庭，从此风流别有名。
不是向人无用处，一枝愁杀别离情。

从来只是爱花人，杨柳何曾占得春。
多向客亭门外立，与他迎送往来尘。

强扶柔态酒难醒，殢著春风别有情。
公子王孙且相伴，与君俱得几时荣。

无赖秋风斗觉寒，万条烟草一时干。
游人若要春消息，直向江头腊后看。



   卷643_75 【酬刘书记见赠】李山甫 

独在西峰末，怜君和气多。劳生同朽索，急景似倾波。 
禅者行担锡，樵师语隔坡。旱□生赤藓，古木架青萝。 
石涧新蝉脱，茅檐旧燕窠。篇章蒙见许，松月好相过。 
思苦通真理，吟清合大和。□□□□□，风起送渔歌。知



   卷643_76 【赠徐三十（一本作酬刘书记见赠第二首）】李山甫 

春满南宫白日长，夜来新值锦衣郎。朱排六相助神耸， 
玉衬一厅侵骨凉。砌竹拂袍争草色，庭花飘艳妒兰香。 
从今不羡乘槎客，曾到三星列宿傍。知



   卷643_77 【牡丹】李山甫 

邀勒春风不早开，众芳飘后上楼台。数苞仙艳火中出， 
一片异香天上来。晓露精神妖欲动，暮烟情态恨成堆。 
知君也解相轻薄，斜倚阑干首重回。知



   卷643_78 【赠宿将】李山甫 

校猎燕山经几春，雕弓白羽不离身。
年来马上浑无力，望见飞鸿指似人。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十四 
 
   
　 
　

　
 　



   卷644_1 【水仙操】李咸用 

大波相拍流水鸣，蓬山鸟兽多奇形。琴心不喜亦不惊， 
安弦缓爪何泠泠。水仙缥缈来相迎，伯牙从此留嘉名。 
峄阳散木虚且轻，重华斧下知其声。檿丝相纠成凄清， 
调和引得薰风生。指底先王长养情，曲终天下称太平。 
后人好事传其曲，有时声足意不足。始峨峨兮复洋洋， 
但见山青兼水绿。成连入海移人情，岂是本来无嗜欲。 
琴兮琴兮在自然，不在徽金将轸玉。主



   卷644_2 【鸡鸣曲】李咸用 

海树相扶乌影翘，戴红拍翠声胶胶。鸳瓦冻危金距趫， 
夸雄斗气争相高。漏残雨急风萧萧，患乱忠臣欺宝刀。 
霜浓月薄星昭昭，太平才子能歌谣。山翁梦断出衡茅， 
谷口雾中饥虎号，离人枕上心忉忉。知



   卷644_3 【西门行】李咸用 

劳禽不择枝，饥虎不畏槛。君子当固穷，无为仲由滥。 
尔奋空拳彼击剑，水纵长澜火飞焰。汉高偶试神蛇验， 
武王龟筮惊人险。四龙或跃犹依泉，小狐勿恃冲波胆。知



   卷644_4 【轻薄怨】李咸用 

花骢躞蹀游龙骄，连连宝节挥长鞘。凤雏麟子皆至交， 
春风相逐垂杨桥。捻笙软玉开素苞，画楼闪闪红裾摇。 
碧蹄偃蹇连金镳，狂情十里飞相烧。西母青禽轻飘飘， 
分环破璧来往劳。黄金千镒新一宵，少年心事风中毛。 
明朝何处逢娇饶，门前桃树空夭夭。斋



   卷644_5 【长歌行】李咸用 

要衣须破束，欲炙须解牛。当年不快意，徒为他人留。 
百岁之约何悠悠，华发星星稀满头。峨眉螓首聊我仇， 
圆红阙白令人愁。何不夕引清奏，朝登翠楼，逢花便折， 
闻胜即游？鼓腕腾棍晴雷收，舞腰困褭垂杨柔。 
象箸击折歌勿休，玉山未到非风流。眼前有物俱是梦， 
莫将身作黄金仇。死生同域不用惧，富贵在天何足忧！古



   卷644_6 【巫山高】李咸用 

通蜀连秦山十二，中有妖灵会人意。斗艳传情世不知， 
楚王魂梦春风里。雨态云容多似是，色荒见物皆成媚。 
露泫烟愁岩上花，至今犹滴相思泪。西眉南脸人中美， 
或者皆闻无所利。忍听凭虚巧佞言，不求万寿翻求死。斋



   卷644_7 【公无渡河】李咸用 

有叟有叟何清狂，行搔短发提壶浆。乱流直涉神洋洋， 
妻止不听追沈湘。偕老不偕死，箜篌遗凄凉。 
刳松轻稳琅玕长，连呼急榜庸何妨。见溺不援能语狼， 
忍听丽玉传悲伤。主



   卷644_8 【春雨】李咸用 

大帝闲吹破冻风，青云融液流长空。天人醉引玄酒注， 
倾香旋入花根土。湿尘轻舞唐唐春，神娥无迹莓苔新。 
老农私与牧童论，纷纷便是仓箱本。主



   卷644_9 【石版歌】李咸用 

云根劈裂雷斧痕，龙泉切璞青皮皴。直方挺质贞且真， 
当庭卓立凝顽神。春雨流膏成立文，主人性静看长新。 
明月夜来回短影，何如照冷太湖滨。主



   卷644_10 【春宫词】李咸用 

风和气淑宫殿春，感阳体解思君恩。眼光滴滴心振振， 
重瞳不转忧生民。女当为妾男当臣，男力百岁在， 
女色片时新。用不用，唯一人。敢放天宠私微身， 
六宫万国教谁宾？知



   卷644_11 【富贵曲】李咸用 

画藻雕山金碧彩，鸳鸯叠翠眠晴霭。编珠影里醉春庭， 
团红片下攒歌黛。革咽丝烦欢不改，缴绛垂缇忽如晦。 
活花起舞夜春来，蜡焰煌煌天日在。雪暖瑶杯凤髓融， 
红拖象箸猩唇细。空中汉转星移盖，火城拥出随朝会。 
车如雷兮马如龙，鬼神辟易不敢害。冠峨剑重锵环珮， 
步入天门相真宰。开口长为爵禄筌，回眸便是公卿罪。 
珍珠索得龙宫贫，膏腴刮下苍生背。九野干戈指著心， 
威福满拳犹未快。我闻周公贵为天子弟，富有半四海， 
蔑有骄奢贻后悔。红锦障收，珊瑚树碎，至今笑石崇王恺。斋



   卷644_12 【独鹄吟】李咸用 

碧玉喙长丹顶圆，亭亭危立风松间。啄萍吞鳞意已阑， 
举头咫尺轻重天。黑翎白本排云烟，离群脱侣孤如仙。 
披霜唳月惊婵娟，逍遥忘却还青田。鸢寒鸦晚空相喧， 
时时侧耳清泠泉。主



   卷644_13 【煌煌京洛行】李咸用 

长安近甸巡游遍，洛阳寻有黄龙见。千乘万骑如雷转， 
差差清跸祥云卷。百司旧分当玉殿，太平官属无遗彦。 
歌钟沸激香尘散，晨旗隐隐罗轩冕。周公旧迹生红藓， 
瀍涧波光春照晚。但听嵩山万岁声，将军旗鼓何时偃。知



   卷644_14 【升天行】李咸用 

堂堂削玉青蝇喧，寒鸦啄鼠愁飞鸾。梳玄洗白逡巡间， 
兰言花笑俄衰残。盘金束紫身属官，强仁小德终无端。 
不如服取长流丹，潜神却入黄庭闲。志定功成飞九关， 
逍遥长揖辞人寰。空中龙驾时回旋，左云右鹤翔翩联。 
双童树节当风翻，常娥倚桂开朱颜。河边牛子星郎牵， 
三清宫殿浮晴烟。玉皇据案方凝然，仙官立仗森幢幡。 
引余再拜归仙班，清声妙色视听安。餐和饮顺中肠宽， 
虚无之乐不可言。古



   卷644_15 【绯桃花歌】李咸用 

上帝春宫思丽绝，夭桃变态求新悦。便是花中倾国容， 
牡丹露泣长门月。野树滴残龙战血，曦车碾下朝霞屑。 
惆怅东风未解狂，争教此物芳菲歇。古



   卷644_16 【短歌行】李咸用 

一樽绿酒绿于染，拍手高歌天地险。上得青云下不难， 
下在黄埃上须渐。少年欢乐须及时，莫学懦夫长泣岐。 
白日欲沈犹未沈，片月已来天半垂。坎鼓铿钟杀愁贼， 
挼碎是非佯不识。长短高卑不可求，莫叹人生头雪色。斋



   卷644_17 【小松歌】李咸用 

幽人不喜凡草生，秋锄劚得寒青青。庭闲土瘦根脚狞， 
风摇雨拂精神醒。短影月斜不满尺，清声细入鸣蛩翼。 
天人戏剪苍龙髯，参差簇在瑶阶侧。金精水鬼欺不得， 
长与东皇逞颜色。劲节暂因君子移，贞心不为麻中直。主



   卷644_18 【大雪歌】李咸用 

同云惨惨如天怒，寒龙振鬣飞乾雨。玉圃花飘朵不匀， 
银河风急惊砂度。谢客凭轩吟未住，望中顿失纵横路。 
应是羲和倦晓昏，暂反元元归太素。归太素， 
不知归得人心否？知



   卷644_19 【塘上行】李咸用 

横塘日澹秋云隔，浪织轻飔罗幂幂。红绡撇水荡舟人， 
画桡掺掺柔荑白。鲤鱼虚掷无消息，花老莲疏愁未摘。 
却把金钗打绿荷，懊恼露珠穿不得。知



   卷644_20 【寓意】李咸用 

直道荆棘生，斜径红尘起。苍苍杳无言，麒麟回瑞趾。 
东风如未来，飞雪终不已。不知姜子牙，何处钓流水。主



   卷644_21 【剑喻】李咸用 

黯黯秋水寒，至刚非可缺。风胡不出来，摄履人相蔑。 
纵挺倚天形，谁是躬提挈。愿将百炼身，助我王臣节。斋



   卷644_22 【苍颉台】李咸用 

先贤忧民诈，观迹成纲纪。自有书契来，争及结绳理。知



   卷644_23 【荆山】李咸用 

良工指君疑，真玉却非玉。寄言怀宝人，不须伤手足。斋



   卷644_24 【自君之出矣】李咸用 

自君之出矣，鸾镜空尘生。思君如明月，明月逐君行。知



   卷644_25 【妾薄命】李咸用 

妾命何太薄，不及宫中水。时时对天颜，声声入君耳。斋



   卷644_26 【君子行】李咸用 

君子慎所履，小人多所疑。尼甫至圣贤，犹为匡所縻。知



   卷644_27 【铜雀台】李咸用 

但见西陵惨明月，女妓无因更相悦。
有虞曾不有遗言，滴尽湘妃眼中血。



   卷644_28 【婕妤怨】李咸用 

莫恃芙蓉开满面，更有身轻似飞燕。
不得团圆长近君，珪月鈋时泣秋扇。



   卷644_29 【悲哉行】李咸用 

云色阴沈弄秋气，危叶高枝恨深翠。
用却春风力几多，微霜逼迫何容易。



   卷644_30 【携手曲】李咸用 

携手春复春，未尝渐离别。夭夭风前花，纤纤日中雪。 
不敢怨于天，唯惊添岁月。不敢怨于君，只怕芳菲歇。 
芳菲若长然，君恩应不绝。斋



   卷644_31 【空城雀】李咸用 

啾啾空城雀，一啄数跳跃。宁寻覆辙馀，岂比巢危幕。 
茫茫九万鹏，百雉且为乐。古



   卷644_32 【放歌行】李咸用 

蠢蠢荼蓼虫，薨薨避葵荠。悠悠狷者心，寂寂厌清世。 
如何不食甘，命合苦其噬。如何不趣时，分合辱其体。 
至哉先哲言，于物不凝滞。古



   卷644_33 【猛虎行】李咸用 

猛虎不怯敌，烈士无虚言。怯敌辱其班，虚言负其恩。 
爪牙欺白刃，果敢无前阵。须知易水歌，至死无悔吝。知



   卷644_34 【陇头行】李咸用 

行人何彷徨，陇头水呜咽。寒沙战鬼愁，白骨风霜切。 
薄日朦胧秋，怨气阴云结。杀成边将名，名著生灵灭。主



   卷644_35 【关山月】李咸用 

离离天际云，皎皎关山月。羌笛一声来，白尽征人发。 
嘹唳孤鸿高，萧索悲风发。雪压塞尘清，雕落沙场阔。 
何当胡无人，荷戈朝凤阙。主



   卷644_36 【览友生古风】李咸用 

伯牙鸣玉琴，幽音随指发。不是钟期听，俗耳安能别。 
高山闲巍峨，流水声呜咽。一卷冰雪言，清泠冷心骨。 
分明古雅声，讽谕成凄切。皴bq老松根，晃朗骊龙窟。 
荆璞且深藏，珉石方如雪。金多丑女妍，木朽良工拙。 
奸宄欺雷霆，魑魅嫌日月。蝶迷桃李香，鲋惘江湖阔。 
不寐孤灯前，舒卷忘饥渴。斋



   卷644_37 【题友生丛竹】李咸用 

菊华寒露浓，兰愁晓霜重。指佞不长生，蒲萐今无种。 
安如植丛篁，他年待栖凤。大则化龙骑，小可钓璜用。 
留烟伴独醒，回阴冷闲梦。何妨积雪凌，但为清风动。 
乃知子猷心，不与常人共。主



   卷644_38 【石版】李咸用 

高人好自然，移得它山碧。不磨如版平，大巧非因力。 
古藓小青钱，尘中看野色。冷倚砌花春，静伴疏篁直。 
山僧若转头，如逢旧相识。主



   卷644_39 【江南曲】李咸用 

江南四月薰风低，江南女儿芳步齐。晚云接水共渺瀰， 
远沙叠草空萋萋。白苎不堪论古意，数花犹可醉前溪。 
孤舟有客归未得，乡梦欲成山鸟啼。主



   卷644_40 【临川逢陈百年】李咸用 

麻姑山下逢真士，玄肤碧眼方瞳子。自言混沌凿不死， 
大笑老彭非久视。强争龙虎是狂人，不保元和虚叩齿。 
桃花雨过春光腻，劝我一杯灵液味。教我无为礼乐拘， 
利路名场多忌讳。不如含德反婴儿，金玉满堂真可贵。知



   卷644_41 【寄修睦上人】李咸用 

衣服田方无内客，一入庐云断消息。应为山中胜概偏， 
惠持惠远多踪迹。寻阳有个虚舟子，相忆由来无一事。 
江边月色到岩前，此际心情必相似。似不似，寄数字。知



   卷644_42 【读修睦上人歌篇】李咸用 

李白亡，李贺死，陈陶赵睦寻相次。须知代不乏骚人， 
贯休之后，惟修睦而已矣。睦公睦公真可畏， 
开口向人无所忌。才似烟霞生则媚，直如屈轶佞则指。 
意下纷纷造化机，笔头滴滴文章髓。明月清风三十年， 
被君驱使如奴婢。劝君休，莫容易，世俗由来稀则贵。 
珊瑚高架五云毫，小小不须烦藻思。主



   卷644_43 【远公亭牡丹】李咸用 

雁门禅客吟春亭，牡丹独逞花中英。双成腻脸偎云屏， 
百般姿态因风生。延年不敢歌倾城，朝云暮雨愁娉婷。 
蕊繁蚁脚黏不行，甜迷蜂醉飞无声。庐山根脚含精灵， 
发妍吐秀丛君庭。湓江太守多闲情，栏朱绕绛留轻盈。 
潺潺绿醴当风倾，平头奴子啾银笙。红葩艳艳交童星， 
左文右武怜君荣，白铜鞮上惭清明。斋



   卷644_44 【谢僧寄茶】李咸用 

空门少年初志坚，摘芳为药除睡眠。匡山茗树朝阳偏， 
暖萌如爪拏飞鸢。枝枝膏露凝滴圆，参差失向兜罗绵。 
倾筐短甑蒸新鲜，白纻眼细匀于研。砖排古砌春苔干， 
殷勤寄我清明前。金槽无声飞碧烟，赤兽呵冰急铁喧。 
林风夕和真珠泉，半匙青粉搅潺湲。绿云轻绾湘娥鬟， 
尝来纵使重支枕，胡蝶寂寥空掩关。古



   卷644_45 【送人】李咸用 

少皞开宫行帝业，无刃金风剪红叶。雁别边沙入暖云， 
蛩辞败草鸣香阁。有客为儒二十霜，酣歌郢雪时飘扬。 
不甘长在诸生下，束书携剑离家乡。利爪鞲上鹰， 
雄文雾中豹。可堪长与乌鸢噪，是宜摩碧汉以遐飞， 
出南山而远蹈。况今大朝公道，天子文明， 
团团月树悬青青。燕中有马如龙行，不换黄金无骏名。 
荆山有玉犹在璞，未遇良工虚掷鹊。一壶清酒酌离情， 
休向蒿中随雀跃。斋



   卷644_46 【古意论交】李咸用 

择友如淘金，沙尽不得宝。结交如乾银，产竭不成道。 
我生四十年，相识苦草草。多为势利朋，少有岁寒操。 
通财能几何，闻善宁相告。茫然同夜行，中路自不保。 
常恐管鲍情，参差忽终老。今来既见君，青天无片云。 
语直瑟弦急，行高山桂芬。约我为交友，不觉心醺醺。 
见义必许死，临危当指囷。无令后世士，重广孝标文。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十六 
 
   
　 
　

　
 　



   卷646_1 【题陈将军别墅】李咸用 

明王猎士犹疏在，岩谷安居最有才。高虎壮言知鬼伏， 
葛龙闲卧待时来。云藏山色晴还媚，风约溪声静又回。 
不独春光堪醉客，庭除长见好花开。斋



   卷646_2 【湘浦有怀】李咸用 

鸿雁哀哀背朔方，馀霞倒影画潇湘。长汀细草愁春浪， 
古渡寒花倚夕阳。鬼树夜分千炬火，渔舟朝卷一蓬霜。 
侬家本是持竿者，为爱明时入帝乡。斋



   卷646_3 【题陈处士山居】李咸用 

莲绕闲亭柳绕池，蝉吟暮色一枝枝。未逢皇泽搜遗逸， 
赢得青山避乱离。花圃春风邀客醉，茅檐秋雨对僧棋。 
樵童牧竖劳相问，岩穴从来出帝师。斋



   卷646_4 【和蒋进士秋日】李咸用 

晚雨霏微思杪秋，不堪才子尚羁游。尘随别骑东西急， 
波促年华日夜流。凉月云开光自远，古松风在韵难休。 
男儿但得功名立，纵是深恩亦易酬。斋



   卷646_5 【陈正字山居】李咸用 

一叶闲飞斜照里，江南仲蔚在蓬蒿。天衢云险驽骀蹇， 
月桂风和梦想劳。绕枕泉声秋雨细，对门山色古屏高。 
此中即是神仙地，引手何妨一钓鳌。斋



   卷646_6 【与刘三礼陈孝廉言志】李咸用 

真宰无私造化均，年年分散月中春。皆期早蹑青云路， 
谁肯长为白社人。宋国高风休敛翼，圣朝公道易酬身。 
大须审固穿杨箭，莫遣参差鬓雪新。斋



   卷646_7 【秋日送严湘侍御归京】李咸用 

蟾影珪圆湖始波，楚人相别恨偏多。知君有路升霄汉， 
独我无由出薜萝。虽道危时难进取，到逢清世又如何。 
谁听甯戚敲牛角，月落星稀一曲歌。斋



   卷646_8 【题王处士山居】李咸用 

云木沈沈夏亦寒，此中幽隐几经年。无多别业供王税， 
大半生涯在钓船。蜀魄叫回芳草色，鹭鸶飞破夕阳烟。 
干戈猬起能高卧，只个逍遥是谪仙。斋



   卷646_9 【谢所知】李咸用 

狂歌狂舞慰风尘，心下多端亦懒言。早是乱离轻岁月， 
谁能愁悴过朝昏。圣朝公道如长在，贱子谋身自有门。 
却愧此时叨厚遇，他年何以报深恩。斋



   卷646_10 【秋望】李咸用 

云阴惨澹柳阴稀，游子天涯一望时。风闪雁行疏又密， 
地回江势急还迟。荣枯物理终难测，贵贱人生自不知。 
未达谁能多叹息，尘埃争损得男儿。斋



   卷646_11 【送谭孝廉赴举】李咸用 

鼓鼙声里寻诗礼，戈戟林间入镐京。好事尽从难处得， 
少年无向易中轻。也知贵贱皆前定，未见疏慵遂有成。 
吾道近来稀后进，善开金口答公卿。斋



   卷646_12 【途中逢友人】李咸用 

大道将穷阮籍哀，红尘深翳步迟回。皇天有意自寒暑， 
白日无情空往来。霄汉何年征赋客，烟花随处作愁媒。 
相逢且快眼前事，莫厌狂歌酒百杯。斋



   卷646_13 【和人湘中作】李咸用 

湘川湘岸两荒凉，孤雁号空动旅肠。一棹寒波思范蠡， 
满尊醇酒忆陶唐。年华蒲柳雕衰鬓，身迹萍蓬滞别乡。 
不及东流趋广汉，臣心日夜与天长。斋



   卷646_14 【赠陈望尧】李咸用 

若说精通事艺长，词人争及孝廉郎。秋萤短焰难盈案， 
邻烛馀光不满行。鹄箭亲疏虽异的，桂花高下一般香。 
明时公道还堪信，莫遣锥锋久在囊。斋



   卷646_15 【宿渔家】李咸用 

促杼声繁萤影多，江边秋兴独难过。云遮月桂几枝恨， 
烟罩渔舟一曲歌。难世斯人虽隐遁，明时公道复如何。 
陶家壁上精灵物，风雨未来终是梭。斋



   卷646_16 【旅馆秋夕】李咸用 

牢落生涯在水乡，只思归去泛沧浪。秋风萤影随高柳， 
夜雨蛩声上短墙。百岁易为成荏苒，丹霄谁肯借梯航。 
若教名路无知己，匹马尘中是自忙。斋



   卷646_17 【悼范摅处士】李咸用 

家在五云溪畔住，身游巫峡作闲人。安车未至柴关外， 
片玉已藏坟土新。虽有公卿闻姓字，惜无知己脱风尘。 
到头积善成何事，天地茫茫秋又春。斋



   卷646_18 【送人】李咸用 

一轴烟花满口香，诸侯相见肯相忘。未闻珪璧为人弃， 
莫倦江山去路长。盈耳暮蝉催别骑，数杯浮蚁咽离肠。 
眼前多少难甘事，自古男儿当自强。斋



   卷646_19 【春暮途中】李咸用 

细雨如尘散暖空，数峰春色在云中。须知触目皆成恨， 
纵道多文争那穷。飞燕有情依旧阁，垂杨无力受东风。 
谁能会得乾坤意，九土枯荣自不同。斋



   卷646_20 【题陈正字林亭】李咸用 

晓烟轻翠拂帘飞，黄叶飘零弄所思。正是低摧吾道日， 
不堪惆怅异乡时。家林蛇豕方群起，宫沼龟龙未有期。 
赖有平原怜贱子，满亭山色惜吟诗。斋



   卷646_21 【送从兄入京】李咸用 

柳转春心梅艳香，相看江上恨何长。多情流水引归思， 
无赖严风促别觞。大抵男儿须振奋，近来时事懒思量。 
云帆高挂一挥手，目送烟霄雁断行。斋



   卷646_22 【秋夕书怀寄所知】李咸用 

秋萤一点雨中飞，独立黄昏思所知。三岛路遥身汩没， 
九天风急羽差池。年华逐浪催霜发，旅恨和云拂桂枝。 
不向故人言此事，异乡谁更念栖迟。斋



   卷646_23 【酬进士秦颙若】李咸用 

莺默平林燕别轩，相逢相笑话生前。低飞旅恨看霜叶， 
曲写归情向暮川。在野孤云终捧日，朝宗高浪本蒙泉。 
何劳怅望风雷便，且混鱼龙黩武年。斋



   卷646_24 【山中夜坐寄故里友生】李咸用 

展转檐前睡不成，一床山月竹风清。虫声促促催乡梦， 
桂影高高挂旅情。祸福既能知倚伏，行藏争不要分明。 
可怜任永真坚白，净洗双眸看太平。斋



   卷646_25 【物情】李咸用 

谁分万类二仪间，禀性高卑各自然。野鹤不栖葱蒨树， 
流莺长喜艳阳天。李斯溷鼠心应动，庄叟泥龟意已坚。 
成是败非如赋命，更教何处认愚贤。斋



   卷646_26 【金谷园】李咸用 

石家旧地聊登望，宠辱从兹信可惊。鸟度野花迷锦障， 
蝉吟古树想歌声。虽将玉貌同时死，却羡苍头此日生。 
多积黄金买刑戮，千秋成得绿珠名。斋



   卷646_27 【投所知】李咸用 

手欠东堂桂一枝，家书不敢便言归。挂檐晚雨思山阁， 
拂岸烟岚忆钓矶。公道甚平才自薄，丹霄好上力犹微。 
谁能借与抟扶势，万里飘飘试一飞。斋



   卷646_28 【赠友弟】李咸用 

萤焰烧心雪眼劳，未逢佳梦见三刀。他时讵有盐梅味， 
今日犹疑腹背毛。金埒晓羁千里骏，玉轮寒养一枝高。 
谁能终岁摇赪尾，唯唯洋洋向碧涛。斋



   卷646_29 【春日喜逢乡人刘松】李咸用 

故人不见五春风，异地相逢岳影中。旧业久抛耕钓侣， 
新闻多说战争功。生民有恨将谁诉，花木无情只自红。 
莫把少年愁过日，一尊须对夕阳空。斋



   卷646_30 【夏日别余秀才】李咸用 

岳麓云深麦雨秋，满倾杯酒对湘流。沙边细柳牵行色， 
水面轻烟画别愁。敢待傅岩成好梦，任从磻石挂纤钩。 
镜机冲漠非吾事，自要青云识五侯。斋



   卷646_31 【庐陵九日】李咸用 

菊花山在碧江东，冷酒清吟兴莫穷。四十三年秋里过， 
几多般事乱来空。虽惊故国音书绝，犹喜新知语笑同。 
竟日开门无客至，笛声迢递夕阳中。斋



   卷646_32 【和人游东林】李咸用 

一从张野卧云林，胜概谁人更解寻。黄鸟不能言往事， 
白莲虚发至如今。年年上国荣华梦，世世高流水石心。 
始欲共君重怅望，紫霄峰外日沈沈。斋



   卷646_33 【和彭进士秋日游靖居山寺】李咸用 

秋山入望已无尘，况得闲游谢事频。问著尽能言祖祖， 
见时应不是真真。添瓶野水遮还急，伴塔幽花落又新。 
自笑未曾同逸步，终非宗炳社中人。斋



   卷646_34 【和彭进士感怀】李咸用 

人生谁肯便甘休，遇酒逢花且共游。若向云衢陪骥尾， 
直须天畔落旄头。三编大雅曾关兴，一册南华旋解忧。 
四海英雄多独断，不知何者是长筹。斋



   卷646_35 【寄题从兄坤载村居】李咸用 

邻并无非樵钓者，庄生物论宛然齐。雨中寒树愁鸱立， 
江上残阳瘦马嘶。说与众佣同版筑，吕将群叟共磻溪。 
覆巢破卵方堪惧，取次梧桐凤且栖。斋



   卷646_36 【送黄宾于赴举】李咸用 

秋风昨夜满潇湘，衰柳残蝉思客肠。早是乱来无胜事， 
更堪江上揖离觞。澄潭跃鲤摇轻浪，落日飞凫趁远樯。 
渔父不须探去意，一枝春褭月中央。斋



   卷646_37 【冬日喜逢吴价】李咸用 

垂杨烟薄井梧空，千里游人驻断蓬。志意不因多事改， 
鬓毛难与别时同。莺迁犹待销冰日，鹏起还思动海风。 
穷达他年如赋命，且陶真性一杯中。斋



   卷646_38 【题刘处士居】李咸用 

压破岚光半亩馀，竹轩兰砌共清虚。泉经小槛声长急， 
月过修篁影旋疏。溪鸟时时窥户牖，山云往往宿庭除。 
干戈谩道因天意，渭水高人自钓鱼。斋



   卷646_39 【送李尊师归临川】李咸用 

蟠桃一别几千春，谪下人间作至人。尘外烟霞吟不尽， 
鼎中龙虎伏初驯。除存紫府无他意，终向青冥举此身。 
辞我麻姑山畔去，蔡经踪迹必相亲。斋



   卷646_40 【投知】李咸用 

西望长安路几千，迟回不为别家难。酌量才地心虽动， 
点检囊装意又阑。自是远人多蹇滞，近来仙榜半孤寒。 
嘶风重诉牵盐耻，伯乐何妨转眼看。斋



   卷646_41 【吴处士寄香兼劝入道】李咸用 

谢寄精专一捻香，劝予朝礼仕虚皇。须知十极皆臣妾， 
岂止遗生奉混茫。空挂黄衣宁续寿，曾闻玄教在知常。 
但居平易俟天命，便是长生不死乡。斋



   卷646_42 【草虫】李咸用 

如缲如织暮eV々，应节催年使我愁。行客语停孤店月， 
高人梦断一床秋。风低藓径疑偏急，雨咽槐亭得暂休。 
须付画堂兰烛畔，歌怀醉耳两悠悠。斋



   卷646_43 【咏柳】李咸用 

日近烟饶还有意，东垣西掖几千株。牵仍别恨知难尽， 
夸衒春光恐更无。解引人情长婉约，巧随风势强盘纡。 
天应绣出繁华景，处处茸丝惹路衢。斋



   卷646_44 【寄所知】李咸用 

曾将俎豆为儿戏，争奈干戈阻素心。遁去不同秦客逐， 
病来还作越人吟。名流古集典衣买，僻寺奇花贳酒寻。 
从道趣时身计拙，如非所好肯开襟。斋



   卷646_45 【雪】李咸用 

上帝无私意甚微，欲教霖雨更光辉。也知出处花相似， 
可到贫家影便稀。云汉风多银浪溅，昆山火后玉灰飞。 
高楼四望吟魂敛，却忆明皇月殿归。斋



   卷646_46 【绯桃花】李咸用 

茫茫天意为谁留，深染夭桃备胜游。未醉已知醒后忆， 
欲开先为落时愁。痴蛾乱扑灯难灭，跃鲤傍惊电不收。 
何事梨花空似雪，也称春色是悠悠。斋



   卷646_47 【同友人秋日登庾楼】李咸用 

兰摧菊暗不胜秋，倚著高楼思莫收。六代风光无问处， 
九条烟水但凝愁。谁能百岁长闲去，只个孤帆岂自由。 
欲学仲宣知是否，臂弓腰剑逐时流。斋



   卷646_48 【和人咏雪】李咸用 

轻轻玉叠向风加，襟袖谁能认六葩。高岫人迷千尺布， 
平林天与一般花。横空络绎云遗屑，扑浪翩联蝶寄槎。 
公子樽前流远思，不知何处客程赊。斋



   卷646_49 【和友人喜相遇十首】李咸用 

为儒自愧已多年，文赋歌诗路不专。肯信披沙难见宝， 
只怜苫草易成编。燕昭寤寐常求骏，郭隗寻思未是贤。 
且固初心希一试，箭穿正鹄岂无缘。斋

揣情摩意已无功，只把篇章助国风。宋玉谩夸云雨会， 
谢连宁许梦魂通。愁成旅鬓千丝乱，吟得寒缸短焰终。 
难世好居郊野地，出门常喜与人同。古

惠子休惊学五车，沛公方起斩长蛇。六雄互欲吞诸国， 
四海终须作一家。自古经纶成世务，暂时朱绿比朝霞。 
人生心口宜相副，莫使尧阶草势斜。知

不傍江烟访所思，更应无处展愁眉。数杯竹阁花残酒， 
一局松窗日午棋。多病却疑天与便，自愚潜喜众相欺。 
非穷非达非高尚，冷笑行藏只独知。主

闲吟闲坐道相应，远想南华亦自矜。抛掷家乡轻似梦， 
寻常心地冷于僧。和羹使用非胥靡，忆鲙言词小季鹰。 
唯仗十篇金玉韵，此中高旨莫阶升。斋

已向丘门老此躯，可堪空作小人儒。吟中景象千般有， 
书外囊装一物无。润屋必能知早散，辉山应是不轻沽。 
短衣宁倦重修谒，谁识高阳旧酒徒。古

松桂寒多众木分，轻浮如叶自纷纭。韶咸古曲教谁爱， 
山水清音喜独闻。上国共知传大宝，旧交宁复在青云。 
相逢莫厌杯中酒，同醉同醒只有君。知

还淳反朴已难期，依德依仁敢暂违。寡欲自应刚正立， 
无私翻觉友朋稀。旄头影莫侵黄道，傅说星终近紫微。 
年纪少他蘧伯玉，幸因多难早知非。主

麻衣未识帝城尘，四十为儒是病身。有恨不关衔国耻， 
无愁直为倚家贫。齐轻东海二高士，汉重商山四老人。 
一种爱闲闲不得，混时行止却应真。斋

任说天长海影沈，友朋情比未为深。唯应乐处无虚日， 
大半危时得道心。命达夭殇同白首，价高砖瓦即黄金。 
他年有要玄珠者，赤水萦纡试一寻。古



   卷646_50 【依韵修睦上人山居十首】李咸用 

生身便在乱离间，遇柳寻花作麽看。老去转谙无是事， 
本来何处有多般。长怜蠛蠓能随暖，独笑梧桐不耐寒。 
覆载我徒争会得，大鹏飞尚未知宽。古

云泉日日长松寺，丝管年年细柳营。静躁殊途知自识， 
荣枯一贯亦何争。道傍病树人从老，溪上新苔我独行。 
若见净名居士语，逍遥全不让庄生。知

莫言天道终难定，须信人心尽自轻。宣室三千虽有恨， 
成周八百岂无情。柏缘执性长时瘦，梅为多知两番生。 
不是不同明主意，懒将唇舌与齐烹。主

不论轩冕及渔樵，性与情违渐渐遥。季子祸从怜富贵， 
颜生道在乐箪瓢。清闲自可齐三寿，忿恨还须戒一朝。 
好学尧民偎舜日，短裁孤竹理云韶。斋

春风春雨一何频，望极空江觉损神。莺有来由重入谷， 
柳无情绪强依人。汉庭谒者休言事，鲁国诸生莫问津。 
赖是水乡樗栎贱，满炉红焰且相亲。古

三十年来要自观，履春冰恐未为难。自于南国同埋剑， 
谁向东门便挂冠。早是人情飞絮薄，可堪时令太行寒。 
多惭幸住匡山下，偷得秾岚坐卧看。知

畹兰未必因香折，湖象多应为齿焚。兼济直饶同巨楫， 
自由何似学孤云。秋深栎菌樵来得，木末山鼯梦断闻。 
闲凭竹轩游子过，替他愁见日西曛。主

何事深山啸复歌，短弓长剑不如他。且图青史垂名稳， 
从道前贤自滞多。gt鷃敢辞栖短棘，凤凰犹解怯高罗。 
人生若得逢尧舜，便是巢由亦易过。斋

太玄太易小窗明，古义寻来醉复醒。西伯纵逢头已白， 
步兵如在眼应青。寒猿断后云为槛，宿鸟惊时月满庭。 
此景得闲闲去得，人间无事不曾经。古

壮气虽同德不同，项王何似王江东。乡歌寂寂荒丘月， 
渔艇年年古渡风。难世斯人犹不达，此时吾道岂能通。 
吟君十首山中作，方觉多端总是空。知



   卷646_51 【同友生春夜闻雨】李咸用 

春雨三更洗物华，乱和丝竹响豪家。滴繁知在长条柳， 
点重愁看破朵花。檐静尚疑兼雾细，灯摇应是逐风斜。 
此时童叟浑无梦，为喜流膏润谷芽。知



   卷646_52 【同友生题僧院杜鹃花（得春字）】李咸用 

若比众芳应有在，难同上品是中春。牡丹为性疏南国， 
朱槿操心不满旬。留得却缘真达者，见来宁作独醒人。 
鹤林太盛今空地，莫放枝条出四邻。知



   卷646_53 【春日题陈正字林亭】李咸用 

周回胜异似仙乡，稍减愁人日月长。幕绕虚檐高岫色， 
镜临危槛小池光。丝垂杨柳当风软，玉折含桃倚径香。 
南北近来多少事，数声横笛怨斜阳。知



   卷646_54 【送河南韦主簿归京】李咸用 

岩风爱日泪阑干，去住情途各万端。世乱敢言离别易， 
时清犹道路行难。舟维晚雨湘川暗，袖拂晴岚岘首寒。 
见说满朝亲友在，肯教憔悴出长安。知



   卷646_55 【喻道】李咸用 

汉武秦皇漫苦辛，那思俗骨本含真。不知流水潜催老， 
未悟三山也是尘。牢落沙丘终古恨，寂寥函谷万年春。 
长生客待仙桃饵，月里婵娟笑煞人。知



   卷646_56 【山中】李咸用 

一簇烟霞荣辱外，秋山留得傍檐楹。朝钟暮鼓不到耳， 
明月孤云长挂情。世上路岐何缭绕，水边蓑笠称平生。 
寻思阮籍当时意，岂是途穷泣利名。知



   卷646_57 【同玄昶上人观山榴】李咸用 

病随支遁偶行行，正见榴花独满庭。
瘦竹成林人不看，却应著得强青青。



   卷646_58 【别李将军】李咸用 

一拜虬髭便受恩，宫门细柳五摇春。
男儿自古多离别，懒对英雄泪满巾。



   卷646_59 【早鸡】李咸用 

锦翅朱冠惊四邻，稻粱恩重职司晨。
不知下土兵难戢，但报明时向国人。



   卷646_60 【别友】李咸用 

北吹微微动旅情，不堪分手在平明。
寒鸡不待东方曙，唤起征人蹋月行。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十七 
 
   
　 
　

　
 　



   卷647_1 【草檄答南蛮有咏】胡曾 

辞天出塞阵云空，雾卷霞开万里通。亲受虎符安宇宙， 
誓将龙剑定英雄。残霜敢冒高悬日，秋叶争禁大段风。 
为报南蛮须屏迹，不同蜀将武侯功。古



   卷647_2 【寒食都门作】胡曾 

二年寒食住京华，寓目春风万万家。金络马衔原上草， 
玉颜人折路傍花。轩车竞出红尘合，冠盖争回白日斜。 
谁念都门两行泪，故园寥落在长沙。古



   卷647_3 【薄命妾】胡曾 

阿娇初失汉皇恩，旧赐罗衣亦罢薰。倚枕夜悲金屋雨， 
卷帘朝泣玉楼云。宫前叶落鸳鸯瓦，架上尘生翡翠裙。 
龙骑不巡时渐久，长门空掩绿苔纹。古



   卷647_4 【独不见】胡曾 

玉关一自有氛埃，年少从军竟未回。门外尘凝张乐榭， 
水边香灭按歌台。窗残夜月人何处，帘卷春风燕复来。 
万里寂寥音信绝，寸心争忍不成灰。古



   卷647_5 【交河塞下曲】胡曾 

交河冰薄日迟迟，汉将思家感别离。塞北草生苏武泣， 
陇西云起李陵悲。晓侵雉堞乌先觉，春入关山雁独知。 
何处疲兵心最苦，夕阳楼上笛声时。古



   卷647_6 【车遥遥】胡曾 

自从车马出门朝，便入空房守寂寥。玉枕夜残鱼信绝， 
金钿秋尽雁书遥。脸边楚雨临风落，头上春云向日销。 
芳草又衰还不至，碧天霜冷转无憀。古



   卷647_7 【早发潜水驿谒郎中员外】胡曾 

半床秋月一声鸡，万里行人费马蹄。青野雾销凝晋洞， 
碧山烟散避秦溪。楼台稍辨乌城外，更漏微闻鹤柱西。 
已是大仙怜后进，不应来向武陵迷。古



   卷647_8 【赠渔者】胡曾 

不愧人间万户侯，子孙相继老扁舟。往来南越谙鲛室， 
生长东吴识蜃楼。自为钓竿能遣闷，不因萱草解销忧。 
羡君独得逃名趣，身外无机任白头。古



   卷647_9 【自岭下泛鹢到清远峡作】胡曾 

乘船浮鹢下韶水，绝境方知在岭南。薜荔雨馀山自黛， 
蒹葭烟尽岛如蓝。旦游萧帝新松寺，夜宿嫦娥桂影潭。 
不为箧中书未献，便来兹地结茅庵。古



   卷647_10 【题周瑜将军庙】胡曾 

共说生前国步难，山川龙战血漫漫。交锋魏帝旌旂退， 
委任君王社稷安。庭际雨馀春草长，庙前风起晚光残。 
功勋碑碣今何在，不得当时一字看。古



   卷647_11 【咏史诗·乌江】胡曾 

争帝图王势已倾，八千兵散楚歌声。
乌江不是无船渡，耻向东吴再起兵。



   卷647_12 【咏史诗·章华台】胡曾 

茫茫衰草没章华，因笑灵王昔好奢。
台土未干箫管绝，可怜身死野人家。



   卷647_13 【咏史诗·细腰宫】胡曾 

楚王辛苦战无功，国破城荒霸业空。
唯有青春花上露，至今犹泣细腰宫。



   卷647_14 【咏史诗·沙苑】胡曾 

冯翊南边宿雾开，行人一步一裴回。
谁知此地凋残柳，尽是高欢败后栽。



   卷647_15 【咏史诗·石城】胡曾 

古郢云开白雪楼，汉江还绕石城流。
何人知道寥天月，曾向朱门送莫愁。



   卷647_16 【咏史诗·荆山】胡曾 

抱玉岩前桂叶稠，碧谿寒水至今流。
空山落日猿声叫，疑是荆人哭未休。



   卷647_17 【咏史诗·阳台】胡曾 

楚国城池飒已空，阳台云雨过无踪。
何人更有襄王梦，寂寂巫山十二重。



   卷647_18 【咏史诗·居延】胡曾 

漠漠平沙际碧天，问人云此是居延。
停骖一顾犹魂断，苏武争禁十九年。



   卷647_19 【咏史诗·沛宫】胡曾 

汉高辛苦事干戈，帝业兴隆俊杰多。
犹恨四方无壮士，还乡悲唱大风歌。



   卷647_20 【咏史诗·金谷园】胡曾 

一自佳人坠玉楼，繁华东逐洛河流。
唯馀金谷园中树，残日蝉声送客愁。



   卷647_21 【咏史诗·湘川】胡曾 

虞舜南捐万乘君，灵妃挥涕竹成纹。
不知精魄游何处，落日潇湘空白云。



   卷647_22 【咏史诗·夷门】胡曾 

六龙冉冉骤朝昏，魏国贤才杳不存。
唯有侯嬴在时月，夜来空自照夷门。



   卷647_23 【咏史诗·黄金台】胡曾 

北乘羸马到燕然，此地何人复礼贤。
若问昭王无处所，黄金台上草连天。



   卷647_24 【咏史诗·夷陵】胡曾 

夷陵城阙倚朝云，战败秦师纵火焚。
何事三千珠履客，不能西御武安君。



   卷647_25 【咏史诗·汉江】胡曾 

汉江一带碧流长，两岸春风起绿杨。
借问胶船何处没，欲停兰棹祀昭王。



   卷647_26 【咏史诗·苍梧】胡曾 

有虞龙驾不西还，空委箫韶洞壑间。
无计得知陵寝处，愁云长满九疑山。



   卷647_27 【咏史诗·陈宫】胡曾 

陈国机权未可涯，如何后主恣娇奢。
不知即入宫中井，犹自听吹玉树花。



   卷647_28 【咏史诗·南阳】胡曾 

世乱英雄百战馀，孔明方此乐耕锄。
蜀王不自垂三顾，争得先生出旧庐。



   卷647_29 【咏史诗·即墨】胡曾 

即墨门开纵火牛，燕师营里血波流。
固存不得田单术，齐国寻成一土丘。



   卷647_30 【咏史诗·渭滨】胡曾 

岸草青青渭水流，子牙曾此独垂钓。
当时未入非熊兆，几向斜阳叹白头。



   卷647_31 【咏史诗·五湖】胡曾 

东上高山望五湖，雪涛烟浪起天隅。
不知范蠡乘舟后，更有功臣继踵无。



   卷647_32 【咏史诗·易水】胡曾 

一旦秦皇马角生，燕丹归北送荆卿。
行人欲识无穷恨，听取东流易水声。



   卷647_33 【咏史诗·长平】胡曾 

长平瓦震武安初，赵卒俄成戏鼎鱼。
四十万人俱下世，元戎何用读兵书。



   卷647_34 【咏史诗·西园】胡曾 

月满西园夜未央，金风不动邺天凉。
高情公子多秋兴，更领诗人入醉乡。



   卷647_35 【咏史诗·长沙】胡曾 

江上南风起白蘋，长沙城郭异咸秦。
故乡犹自嫌卑湿，何况当时赋鵩人。



   卷647_36 【咏史诗·圯桥】胡曾 

庙算张良独有馀，少年逃难下邳初。
逡巡不进泥中履，争得先生一卷书。



   卷647_37 【咏史诗·铜雀台】胡曾 

魏武龙舆逐逝波，高台空按望陵歌。
遏云声绝悲风起，翻向樽前泣翠娥。



   卷647_38 【咏史诗·东晋】胡曾 

石头城下浪崔嵬，风起声疑出地雷。
何事苻坚太相小，欲投鞭策过江来。



   卷647_39 【咏史诗·吴江】胡曾 

子胥今日委东流，吴国明朝亦古丘。
大笑夫差诸将相，更无人解守苏州。



   卷647_40 【咏史诗·函谷关】胡曾 

寂寂函关锁未开，田文车马出秦来。
朱门不养三千客，谁为鸡鸣得放回。



   卷647_41 【咏史诗·武关】胡曾 

战国相持竟不休，武关才掩楚王忧。
出门若取灵均语，岂作咸阳一死囚。



   卷647_42 【咏史诗·垓下】胡曾 

拔山力尽霸图隳，倚剑空歌不逝骓。
明月满营天似水，那堪回首别虞姬。



   卷647_43 【咏史诗·郴县】胡曾 

义帝南迁路入郴，国亡身死乱山深。
不知埋恨穷泉后，几度西陵片月沉。



   卷647_44 【咏史诗·东海】胡曾 

东巡玉辇委泉台，徐福楼船尚未回。
自是祖龙先下世，不关无路到蓬莱。



   卷647_45 【咏史诗·故宜城】胡曾 

武安南伐勒秦兵，疏凿功将夏禹并。
谁谓长渠千载后，水流犹入故宜城。



   卷647_46 【咏史诗·成都】胡曾 

杜宇曾为蜀帝王，化禽飞去旧城荒。
年年来叫桃花月，似向春风诉国亡。



   卷647_47 【咏史诗·檀溪】胡曾 

三月襄阳绿草齐，王孙相引到檀溪。
的卢何处埋龙骨，流水依前绕大堤。



   卷647_48 【咏史诗·青冢】胡曾 

玉貌元期汉帝招，谁知西嫁怨天骄。
至今青冢愁云起，疑是佳人恨未销。



   卷647_49 【咏史诗·李陵台】胡曾 

北入单于万里疆，五千兵败滞穷荒。
英雄不伏蛮夷死，更筑高台望故乡。



   卷647_50 【咏史诗·河梁】胡曾 

汉家英杰出皇都，携手河梁话入胡。
不是子卿全大节，也应低首拜单于。



   卷647_51 【咏史诗·轵道】胡曾 

汉祖西来秉白旄，子婴宗庙委波涛。
谁怜君有翻身术，解向秦宫杀赵高。



   卷647_52 【咏史诗·汉宫】胡曾 

明妃远嫁泣西风，玉箸双垂出汉宫。
何事将军封万户，却令红粉为和戎。



   卷647_53 【咏史诗·豫让桥】胡曾 

豫让酬恩岁已深，高名不朽到如今。
年年桥上行人过，谁有当时国士心。



   卷647_54 【咏史诗·华亭】胡曾 

陆机西没洛阳城，吴国春风草又青。
惆怅月中千岁鹤，夜来犹为唳华亭。



   卷647_55 【咏史诗·东山】胡曾 

五马南浮一化龙，谢安入相此山空。
不知携妓重来日，几树莺啼谷口风。



   卷647_56 【咏史诗·杀子谷】胡曾 

举国贤良尽泪垂，扶苏屈死树边时。
至今谷口泉呜咽，犹似秦人恨李斯。



   卷647_57 【咏史诗·马陵】胡曾 

坠叶萧萧九月天，驱兵独过马陵前。
路傍古木虫书处，记得将军破敌年。



   卷647_58 【咏史诗·玉门关】胡曾 

西戎不敢过天山，定远功成白马闲。
半夜帐中停烛坐，唯思生入玉门关。



   卷647_59 【咏史诗·滹沱河】胡曾 

光武经营业未兴，王郎兵革正凭陵。
须知后汉功臣力，不及滹沱一片冰。



   卷647_60 【咏史诗·黄河】胡曾 

博望沉埋不复旋，黄河依旧水茫然。
沿流欲共牛郎语，只得灵槎送上天。



   卷647_61 【咏史诗·凤凰台】胡曾 

秦娥一别凤凰台，东入青冥更不回。
空有玉箫千载后，遗声时到世间来。



   卷647_62 【咏史诗·五丈原】胡曾 

蜀相西驱十万来，秋风原下久裴回。
长星不为英雄住，半夜流光落九垓。



   卷647_63 【咏史诗·平城】胡曾 

汉帝西征陷虏尘，一朝围解议和亲。
当时已有吹毛剑，何事无人杀奉春。



   卷647_64 【咏史诗·汴水】胡曾 

千里长河一旦开，亡隋波浪九天来。
锦帆未落干戈起，惆怅龙舟更不回。



   卷647_65 【咏史诗·兰台宫】胡曾 

迟迟春日满长空，亡国离宫蔓草中。
宋玉不忧人事变，从游那赋大王风。



   卷647_66 【咏史诗·金牛驿】胡曾 

山岭千重拥蜀门，成都别是一乾坤。
五丁不凿金牛路，秦惠何由得并吞。



   卷647_67 【咏史诗·望思台】胡曾 

太子衔冤去不回，临皋从筑望思台。
至今汉武销魂处，犹有悲风木上来。



   卷647_68 【咏史诗·邯郸】胡曾 

晓入邯郸十里春，东风吹下玉楼尘。
青娥莫怪频含笑，记得当年失步人。



   卷647_69 【咏史诗·箕山】胡曾 

寂寂箕山春复秋，更无人到此溪头。
弃瓢岩畔中宵月，千古空闻属许由。



   卷647_70 【咏史诗·会稽山】胡曾 

越王兵败已山栖，岂望全生出会稽。
何事夫差无远虑，更开罗网放鲸鲵。



   卷647_71 【咏史诗·不周山】胡曾 

共工争帝力穷秋，因此捐生触不周。
遂使世间多感客，至今哀怨水东流。



   卷647_72 【咏史诗·虞坂】胡曾 

悠悠虞坂路欹斜，迟日和风簇野花。
未省孙阳身没后，几多骐骥困盐车。



   卷647_73 【咏史诗·秦庭】胡曾 

楚国君臣草莽间，吴王戈甲未东还。
包胥不动咸阳哭，争得秦兵出武关。



   卷647_74 【咏史诗·延平津】胡曾 

延平津路水溶溶，峭壁巍岑一万重。
昨夜七星潭底见，分明神剑化为龙。



   卷647_75 【咏史诗·瑶池】胡曾 

阿母瑶池宴穆王，九天仙乐送琼浆。
漫矜八骏行如电，归到人间国已亡。



   卷647_76 【咏史诗·铜柱】胡曾 

一柱高标险塞垣，南蛮不敢犯中原。
功成自合分茅土，何事翻衔薏苡冤。



   卷647_77 【咏史诗·关西】胡曾 

杨震幽魂下北邙，关西踪迹遂荒凉。
四知美誉留人世，应与乾坤共久长。



   卷647_78 【咏史诗·高阳池】胡曾 

古人未遇即衔杯，所贵愁肠得酒开。
何事山公持玉节，等闲深入醉乡来。



   卷647_79 【咏史诗·泸水】胡曾 

五月驱兵入不毛，月明泸水瘴烟高。
誓将雄略酬三顾，岂惮征蛮七纵劳。



   卷647_80 【咏史诗·细柳营】胡曾 

文帝銮舆劳北征，条侯此地整严兵。
辕门不峻将军令，今日争知细柳营。



   卷647_81 【咏史诗·叶县】胡曾 

叶公丘墓已尘埃，云矗崇墉亦半摧。
借问往年龙见日，几多风雨送将来。



   卷647_82 【咏史诗·杜邮】胡曾 

自古功成祸亦侵，武安冤向杜邮深。
五湖烟月无穷水，何事迁延到陆沉。



   卷647_83 【咏史诗·柯亭】胡曾 

一宿柯亭月满天，笛亡人没事空传。
中郎在世无甄别，争得名垂尔许年。



   卷647_84 【咏史诗·葛陂】胡曾 

长房回到葛陂中，人已登真竹化龙。
莫道神仙难顿学，嵇生自是不遭逢。



   卷647_85 【咏史诗·博浪沙】胡曾 

嬴政鲸吞六合秋，削平天下虏诸侯。
山东不是无公子，何事张良独报仇。



   卷647_86 【咏史诗·陇西】胡曾 

乘春来到陇山西，隗氏城荒碧草齐。
好笑王元不量力，函关那受一丸泥。



   卷647_87 【咏史诗·白帝城】胡曾 

蜀江一带向东倾，江上巍峨白帝城。
自古山河归圣主，子阳虚共汉家争。



   卷647_88 【咏史诗·牛渚】胡曾 

温峤南归辍棹晨，燃犀牛渚照通津。
谁知万丈洪流下，更有朱衣跃马人。



   卷647_89 【咏史诗·朝歌】胡曾 

长嗟墨翟少风流，急管繁弦似寇仇。
若解闻韶知肉味，朝歌欲到肯回头。



   卷647_90 【咏史诗·谷口】胡曾 

一旦天真逐水流，虎争龙战为诸侯。
子真独有烟霞趣，谷口耕锄到白头。



   卷647_91 【咏史诗·武陵溪】胡曾 

一溪春水彻云根，流出桃花片片新。
若道长生是虚语，洞中争得有秦人。



   卷647_92 【咏史诗·大泽】胡曾 

白蛇初断路人通，汉祖龙泉血刃红。
不是咸阳将瓦解，素灵那哭月明中。



   卷647_93 【咏史诗·渑池】胡曾 

日照荒城芳草新，相如曾此挫强秦。
能令百二山河主，便作樽前击缶人。



   卷647_94 【咏史诗·岘山】胡曾 

晓日登临感晋臣，古碑零落岘山春。
松间残露频频滴，酷似当时堕泪人。



   卷647_95 【咏史诗·荥阳】胡曾 

汉祖东征屈未伸，荥阳失律纪生焚。
当时天下方龙战，谁为将军作诔文。



   卷647_96 【咏史诗·长城】胡曾 

祖舜宗尧自太平，秦皇何事苦苍生。
不知祸起萧墙内，虚筑防胡万里城。



   卷647_97 【咏史诗·赤壁】胡曾 

烈火西焚魏帝旗，周郎开国虎争时。
交兵不假挥长剑，已挫英雄百万师。



   卷647_98 【咏史诗·田横墓】胡曾 

古墓崔巍约路岐，歌传薤露到今时。
也知不去朝黄屋，只为曾烹郦食其。



   卷647_99 【咏史诗·青门】胡曾 

汉皇提剑灭咸秦，亡国诸侯尽是臣。
唯有东陵守高节，青门甘作种瓜人。



   卷647_100 【咏史诗·姑苏台】胡曾 

吴王恃霸弃雄才，贪向姑苏醉醁醅。
不觉钱塘江上月，一宵西送越兵来。



   卷647_101 【咏史诗·息城】胡曾 

息亡身入楚王家，回首春风一面花。
感旧不言长掩泪，只应翻恨有容华。



   卷647_102 【咏史诗·上蔡】胡曾 

上蔡东门狡兔肥，李斯何事忘南归。
功成不解谋身退，直待云阳血染衣。



   卷647_103 【咏史诗·武昌】胡曾 

王浚戈鋋发上流，武昌鸿业土崩秋。
思量铁锁真儿戏，谁为吴王画此筹。



   卷647_104 【咏史诗·鸿沟】胡曾 

虎倦龙疲白刃秋，两分天下指鸿沟。
项王不觉英雄挫，欲向彭门醉玉楼。



   卷647_105 【咏史诗·褒城】胡曾 

恃宠娇多得自由，骊山举火戏诸侯。
只知一笑倾人国，不觉胡尘满玉楼。



   卷647_106 【咏史诗·金陵】胡曾 

侯景长驱十万人，可怜梁武坐蒙尘。
生前不得空王力，徒向金田自舍身。



   卷647_107 【咏史诗·洛阳（一作司空图诗）】胡曾 

石勒童年有战机，洛阳长啸倚门时。
晋朝不是王夷甫，大智何由得预知。



   卷647_108 【咏史诗·番禺】胡曾 

重冈复岭势崔巍，一卒当关万卒回。
不是大夫多辨说，尉他争肯筑朝台。



   卷647_109 【咏史诗·汨罗】胡曾 

襄王不用直臣筹，放逐南来泽国秋。
自向波间葬鱼腹，楚人徒倚济川舟。



   卷647_110 【咏史诗·彭泽】胡曾 

英杰那堪屈下僚，便栽门柳事萧条。
凤凰不共鸡争食，莫怪先生懒折腰。



   卷647_111 【咏史诗·涿鹿】胡曾 

涿鹿茫茫白草秋，轩辕曾此破蚩尤。
丹霞遥映祠前水，疑是成川血尚流。



   卷647_112 【咏史诗·洞庭】胡曾 

五月扁舟过洞庭，鱼龙吹浪水云腥。
轩辕黄帝今何在，回首巴山芦叶青。



   卷647_113 【咏史诗·嶓冢】胡曾 

夏禹崩来一万秋，水从嶓冢至今流。
当时若诉胼胝苦，更使何人别九州。



   卷647_114 【咏史诗·涂山】胡曾 

大禹涂山御座开，诸侯玉帛走如雷。
防风谩有专车骨，何事兹辰最后来。



   卷647_115 【咏史诗·商郊】胡曾 

莺啭商郊百草新，殷汤遗迹在荒榛。
谁知继桀为天子，便是当初祝网人。



   卷647_116 【咏史诗·傅岩】胡曾 

岩前版筑不求伸，方寸那希据要津。
自是武丁安寝夜，一宵宫里梦贤人。



   卷647_117 【咏史诗·钜桥】胡曾 

积粟成尘竟不开，谁知拒谏剖贤才。
武王兵起无人敌，遂作商郊一聚灰。



   卷647_118 【咏史诗·首阳山】胡曾 

孤竹夷齐耻战争，望尘遮道请休兵。
首阳山倒为平地，应始无人说姓名。



   卷647_119 【咏史诗·孟津】胡曾 

秋风飒飒孟津头，立马沙边看水流。
见说武王东渡日，戎衣曾此叱阳侯。



   卷647_120 【咏史诗·流沙】胡曾 

七雄戈戟乱如麻，四海无人得坐家。
老氏却思天竺住，便将徐甲去流沙。



   卷647_121 【咏史诗·邓城】胡曾 

邓侯城垒汉江干，自谓深根百世安。
不用三甥谋楚计，临危方觉噬脐难。



   卷647_122 【咏史诗·召陵】胡曾 

小白匡周入楚郊，楚王雄霸亦咆哮。
不思管仲为谋主，争取言征缩酒茅。



   卷647_123 【咏史诗·绵山】胡曾 

亲在要君召不来，乱山重叠使空回。
如何坚执尤人意，甘向岩前作死灰。



   卷647_124 【咏史诗·鲁城】胡曾 

鲁公城阙已丘墟，荒草无由认玉除。
因笑臧孙才智少，东门钟鼓祀鶢鶋。



   卷647_125 【咏史诗·骕骦陂】胡曾 

行行西至一荒陂，因笑唐公不见机。
莫惜骕骦输令尹，汉东宫阙早时归。



   卷647_126 【咏史诗·夹谷】胡曾 

夹谷莺啼三月天，野花芳草整相鲜。
来时不见侏儒死，空笑齐人失措年。



   卷647_127 【咏史诗·吴宫】胡曾 

草长黄池千里馀，归来宗庙已丘墟。
出师不听忠臣谏，徒耻穷泉见子胥。



   卷647_128 【咏史诗·摩笄山】胡曾 

春草绵绵岱日低，山边立马看摩笄。
黄莺也解追前事，来向夫人死处啼。



   卷647_129 【咏史诗·房陵】胡曾 

赵王一旦到房陵，国破家亡百恨增。
魂断丛台归不得，夜来明月为谁升。



   卷647_130 【咏史诗·濮水】胡曾 

青春行役思悠悠，一曲汀蒲濮水流。
正见涂中龟曳尾，令人特地感庄周。



   卷647_131 【咏史诗·柏举】胡曾 

野田极目草茫茫，吴楚交兵此路傍。
谁料伍员入郢后，大开陵寝挞平王。



   卷647_132 【咏史诗·望夫山】胡曾 

一上青山便化身，不知何代怨离人。
古来节妇皆销朽，独尔不为泉下尘。



   卷647_133 【咏史诗·金义岭】胡曾 

凿开山岭引湘波，上去昭回不较多。
无限鹊临桥畔立，适来天道过天河。



   卷647_134 【咏史诗·云云亭】胡曾 

一上高亭日正晡，青山重叠片云无。
万年松树不知数，若个虬枝是大夫。



   卷647_135 【咏史诗·阿房宫】胡曾 

新建阿房壁未干，沛公兵已入长安。
帝王苦竭生灵力，大业沙崩固不难。



   卷647_136 【咏史诗·沙丘】胡曾 

年年游览不曾停，天下山川欲遍经。
堪笑沙丘才过处，銮舆风过鲍鱼腥。



   卷647_137 【咏史诗·咸阳】胡曾 

一朝阎乐统群凶，二世朝廷扫地空。
唯有渭川流不尽，至今犹绕望夷宫。



   卷647_138 【咏史诗·废丘山】胡曾 

此水虽非禹凿开，废丘山下重萦回。
莫言只解东流去，曾使章邯自杀来。



   卷647_139 【咏史诗·广武山】胡曾 

数罪楚师应夺气，底须多论破深艰。
仓皇斗智成何语，遗笑当时广武山。



   卷647_140 【咏史诗·长安】胡曾 

关东新破项王归，赤帜悠扬日月旗。
从此汉家无敌国，争教彭越受诛夷。



   卷647_141 【咏史诗·鸿门】胡曾 

项籍鹰扬六合晨，鸿门开宴贺亡秦。
樽前若取谋臣计，岂作阴陵失路人。



   卷647_142 【咏史诗·汉中】胡曾 

荆棘苍苍汉水湄，将坛烟草覆馀基。
适来投石空江上，犹似龙颜纳谏时。



   卷647_143 【咏史诗·泜水】胡曾 

韩信经营按镆铘，临戎叱咤有谁加。
犹疑转战逢勍敌，更向军中问左车。



   卷647_144 【咏史诗·云梦】胡曾 

汉祖听谗不可防，伪游韩信果罹殃。
十处辛苦平天下，何事生擒入帝乡。



   卷647_145 【咏史诗·高阳】胡曾 

路入高阳感郦生，逢时长揖便论兵。
最怜伏轼东游日，下尽齐王七十城。



   卷647_146 【咏史诗·四皓庙】胡曾 

四皓忘机饮碧松，石岩云殿隐高踪。
不知俱出龙楼后，多在商山第几重。



   卷647_147 【咏史诗·霸陵】胡曾 

原头日落雪边云，犹放韩卢逐兔群。
况是四方无事日，霸陵谁识旧将军。



   卷647_148 【咏史诗·昆明池】胡曾 

欲出昆明万里师，汉皇习战此穿池。
如何一面图攻取，不念生灵气力疲。



   卷647_149 【咏史诗·回中】胡曾 

武皇无路及昆丘，青鸟西沈陇树秋。
欲问生前躬祀日，几烦龙驾到泾州。



   卷647_150 【咏史诗·东门】胡曾 

何人知足反田庐，玉管东门饯二疏。
岂是不荣天子禄，后贤那使久闲居。



   卷647_151 【咏史诗·射熊馆】胡曾 

汉帝荒唐不解忧，大夸田猎废农收。
子云徒献长杨赋，肯念高皇沐雨秋。



   卷647_152 【咏史诗·昆阳】胡曾 

师克由来在协和，萧王兵马固无多。
谁知大敌昆阳败，却笑前朝困楚歌。



   卷647_153 【咏史诗·七里滩】胡曾 

七里青滩映碧层，九天星象感严陵。
钓鱼台上无丝竹，不是高人谁解登。



   卷647_154 【咏史诗·颍川】胡曾 

古贤高尚不争名，行止由来动杳冥。
今日浪为千里客，看花惭上德星亭。



   卷647_155 【咏史诗·江夏】胡曾 

黄祖才非长者俦，祢衡珠碎此江头。
今来鹦鹉洲边过，惟有无情碧水流。



   卷647_156 【咏史诗·官渡】胡曾 

本初屈指定中华，官渡相持勒虎牙。
若使许攸财用足，山河争得属曹家。



   卷647_157 【咏史诗·灞岸】胡曾 

长安城外白云秋，萧索悲风灞水流。
因想汉朝离乱日，仲宣从此向荆州。



   卷647_158 【咏史诗·濡须桥】胡曾 

徒向濡须欲受降，英雄才略独无双。
天心不与金陵便，高步何由得渡江。



   卷647_159 【咏史诗·豫州】胡曾 

策马行行到豫州，祖生寂寞水空流。
当时更有三年寿，石勒寻为关下囚。



   卷647_160 【咏史诗·八公山】胡曾 

苻坚举国出西秦，东晋危如累卵晨。
谁料此山诸草木，尽能排难化为人。



   卷647_161 【咏史诗·下第】胡曾 

翰苑何时休嫁女，文昌早晚罢生儿。
上林新桂年年发，不许平人折一枝。



   卷647_162 【咏史诗·赠薛涛（一作王建诗）】胡曾 

万里桥边女校书，枇杷花下闭门居。
扫眉才子知多少，管领春风总不如。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十八 
 
   
　 
　

　
 　



   卷648_1 【采莲】方干 

采莲女儿避残热，隔夜相期侵早发。指剥春葱腕似雪， 
画桡轻拨蒲根月。兰舟尺速有输赢，先到河湾赌何物。 
才到河湾分首去，散在花间不知处。斋



   卷648_2 【寄李频】方干 

众木又摇落，望群还不还。轩车在何处，雨雪满前山。 
思苦文星动，乡遥钓渚闲。明年见名姓，唯我独何颜。古



   卷648_3 【东溪别业寄吉州段郎中】方干 

前山含远翠，罗列在窗中。尽日人不到，一尊谁与同。 
凉随莲叶雨，暑避柳条风。岂分长岑寂，明时有至公。知



   卷648_4 【怀州客舍】方干 

误饮覃怀酒，谁知滞去程。朝昏太行色，坐卧沁河声。 
白道穿秦甸，严鼙似戍城。邻鸡莫相促，游子自晨征。主



   卷648_5 【中路寄喻凫先辈】方干 

求名如未遂，白首亦难归。送我尊前酒，典君身上衣。 
寒芜随楚尽，落叶渡淮稀。莫叹干时晚，前心岂便非。斋



   卷648_6 【送赵明府还北】方干 

故园终不住，剑鹤在扁舟。尽室无馀俸，还家得白头。 
钟催吴岫晓，月绕渭河流。曾是栖安邑，恩期异日酬。古



   卷648_7 【过朱协律故山】方干 

地下无馀恨，人间得盛名。残篇续大雅，稚子托诸生。 
度日山空暮，缘溪鹤自鸣。难收故交意，寒笛一声声。知



   卷648_8 【途中寄刘沆（一作寄朱特）】方干 

登车误相远，谈笑亦何因。路入潇湘树，书随巴蜀人。 
敛衣寒犯雪，倾箧病看春。莫负髫年志，清朝作献臣。主



   卷648_9 【送班主簿入谒荆南韦常侍（一作卢尚书）】方干 

束书成远去，还计莫经春。倒箧唯求醉，登舟自笑贫。 
波移彭蠡月，树没汉陵人。试吏曾趋府，旌幢自可亲。斋



   卷648_10 【夏日登灵隐寺后峰】方干 

绝顶无烦暑，登临三伏中。深萝难透日，乔木更含风。 
山叠云霞际，川倾世界东。那知兹夕兴，不与古人同。古



   卷648_11 【听新蝉寄张昼】方干 

细声频断续，审听亦难分。仿佛应移处，从容却不闻。 
兰栖朝咽露，树隐暝吟云。莫遣乡愁起，吾怀只是君。知



   卷648_12 【送喻坦之下第还江东】方干 

文战偶未胜，无令移壮心。风尘辞帝里，舟楫到家林。 
过楚寒方尽，浮淮月正沈。持杯话来日，不听洞庭砧。主



   卷648_13 【送姚舒下第游蜀】方干 

蜀路何迢递，怜君独去游。风烟连北虏，山水似东瓯。 
九折盘荒坂，重江绕汉州。临邛一壶酒，能遣长卿愁。斋



   卷648_14 【旅次钱塘】方干 

此地似乡国，堪为朝夕吟。云藏吴相庙，树引越山禽。 
潮落海人散，钟迟秋寺深。我来无旧识，谁见寂寥心。古



   卷648_15 【别喻凫】方干 

知心似古人，岁久分弥亲。离别波涛阔，留连槐柳新。 
蟆陵寒贳酒，渔浦夜垂纶。自此星居后，音书岂厌频。知



   卷648_16 【送相里烛】方干 

相逢未作期，相送定何之。不得长年少，那堪远别离。 
泛湖乘月早，践雪过山迟。永望多时立，翻如在梦思。主



   卷648_17 【君不来】方干 

闲花未零落，心绪已纷纷。久客无人见，新禽何处闻。 
舟随一水远，路出万山分。夜月生愁望，孤光必照君。斋



   卷648_18 【将谒商州吕郎中，道出楚州，留献章中丞】方干 

江流盘复直，浮棹出家林。商洛路犹远，山阳春已深。 
青云应有望，白发未相侵。才小知难荐，终劳许郭心。古



   卷648_19 【金州客舍】方干 

卷箔群峰暮，萧条未掩关。江流嶓冢雨，路入汉家山。 
落叶欹眠后，孤砧倚望间。此情偏耐醉，难遣酒罍闲。知



   卷648_20 【途中逢孙辂因得李频消息】方干 

灞上寒仍在，柔条亦自新。山河虽度腊，雨雪未知春。 
正忆同袍者，堪逢共国人。衔杯益无语，与尔转相亲。主



   卷648_21 【送从兄郜（一作韦郜，一作途中别孙璐）】方干 

道路本无限，又应何处逢。流年莫虚掷，华发不相容。 
野渡波摇月，空城雨翳钟。此心随去马，迢递过千峰。斋



   卷648_22 【送许温（一作浑）】方干 

壮岁分罙切，少年心正同。当闻千里去，难遣一尊空。 
翳烛蒹葭雨，吹帆橘柚风。明年见亲族，尽集在怀中。古



   卷648_23 【镜中别业二首（一作镜湖西岛闲居）】方干 

寒山压镜心，此处是家林。梁燕窥春醉，岩猿学夜吟。 
云连平地起，月向白波沈。犹自闻钟角，栖身可在深。知

世人如不容，吾自纵天慵。落叶凭风扫，香粳倩水舂。 
花期连郭雾，雪夜隔湖钟。身外无能事，头宜白此峰。斋



   卷648_24 【经周处士故居】方干 

愁吟与独行，何事不伤情。久立钓鱼处，唯闻啼鸟声。 
山蔬和草嫩，海树入篱生。吾在兹溪上，怀君恨不平。古



   卷648_25 【赠喻凫】方干 

所得非众语，众人那得知。才吟五字句，又白几茎髭。 
月阁欹眠夜，霜轩正坐时。沈思心更苦，恐作满头丝。知



   卷648_26 【早发洞庭】方干 

长天接广泽，二气共含秋。举目无平地，何心恋直钩。 
孤钟鸣大岸，片月落中流。却忆鸱夷子，当时此泛舟。主



   卷648_27 【贻钱塘县路明府】方干 

志业不得力，到今犹苦吟。吟成五字句，用破一生心。 
世路屈声远，寒溪怨气深。前贤多晚达，莫怕鬓霜侵。斋



   卷648_28 【湖上言事寄长城喻明府】方干 

吟霜与卧云，此兴亦甘贫。吹箭落翠羽，垂丝牵锦鳞。 
满湖风撼月，半日雨藏春。却笑萦簪组，劳心字远人。古



   卷648_29 【涵碧亭（洋州于中丞宰东阳日置）】方干 

高低竹杂松，积翠复留风。路极阴溪里，寒生暑气中。 
闲云低覆草，片水静涵空。方见洋源牧，心侔造化功。知



   卷648_30 【除夜】方干 

永怀难自问，此夕众愁兴。晓韵侵春角，寒光隔岁灯。 
心燃一寸火，泪结两行冰。煦育诚非远，阳和又欲升。主



   卷648_31 【赠许牍山人】方干 

才子醉更逸，一吟倾一觞。支颐忍有得，摇笔便成章。 
王粲实可重，祢衡争不狂。何时应会面，梦里是潇湘。斋



   卷648_32 【赠功成将】方干 

定难在明略，何曾劳战争。飞书谕强寇，计日下重城。 
深雪移军夜，寒笳出塞情。苦心殊易老，新发早年生。古



   卷648_33 【白艾原客】方干 

原上桑柘瘦，再来还见贫。沧州几年隐，白发一茎新。 
败叶平空堑，残阳满近邻。闲言说知己，半是学禅人。知



   卷648_34 【朔管】方干 

寥寥落何处，一夜过胡天。送苦秋风外，吹愁白发边。 
望乡皆下泪，久戍尽休眠。寂寞空沙晓，开眸片月悬。主



   卷648_35 【忆故山】方干 

旧山长系念，终日卧边亭。道路知已远，梦魂空再经。 
秋泉凉好引，乳鹤静宜听。独上高楼望，蓬身且未宁。斋



   卷648_36 【冬夜泊僧舍】方干 

江东寒近腊，野寺水天昏。无酒能消夜，随僧早闭门。 
照墙灯焰细，著瓦雨声繁。漂泊仍千里，清吟欲断魂。古



   卷648_37 【新秋独夜寄戴叔伦】方干 

遥夜独不卧，寂寥庭户中。河明五陵上，月满九门东。 
万里亲朋散，故园沧海空。归怀正南望，此夕起秋风。知



   卷648_38 【送沛县司马丞之任】方干 

举酒一相劝，逢春聊尽欢。羁游故交少，远别后期难。 
路上野花发，雨中青草寒。悠悠两都梦，小沛与长安。主



   卷648_39 【送卢评事东归（一作戴叔伦诗，题云送友人东归）】方干 

万里杨柳色，出关随故人。轻烟覆流水，落日照行尘。 
积梦江湖阔，忆家兄弟贫。裴回灞亭上，不语共伤春。斋



   卷648_40 【清明日送邓芮还乡（一作戴叔伦诗）】方干 

钟鼓喧离室，车徒促夜装。晓榆新变火，轻柳暗飞霜。 
转镜看华发，传杯话故乡。每嫌儿女泪，今日自沾裳。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百四十九 
 
   
　 
　

　
 　



   卷649_1 【送崔拾遗出使江东】方干 

九门思谏诤，万里采风谣。关外逢秋月，天涯过晚潮。 
雁飞云杳杳，木落浦萧萧。空怨他乡别，回舟暮寂寥。古



   卷649_2 【重阳日送洛阳李丞之任】方干 

为文通绝境，从宦及良辰。洛下知名早，腰边结绶新。 
且倾浮菊酒，聊拂染衣尘。独恨沧州侣，愁来别故人。知



   卷649_3 【江州送李侍御归东洛】方干 

独乘骢马去，不并旅人还。中外名卿贵，田园高步闲。 
暮春经楚县，新月上淮山。道路空瞻望，轩车不敢攀。主



   卷649_4 【送郭太祝归江东】方干 

乡人去欲尽，北雁又南飞。京洛风尘久，江淮音信稀。 
旧山知独往，一醉莫相违。未得解羁旅，无劳问是非。斋



   卷649_5 【送李恬及第后还贝州】方干 

成名年少日，就业圣人书。擢桂谁相比，籝金已不如。 
东城送归客，秋日待征车。若到清潭畔，儒风变里闾。古



   卷649_6 【收两京后还上都兼访一二亲故】方干 

离堂千里客，归骑五陵人。路转函关晚，烟开上苑新。 
天涯将野服，阙下见乡亲。问得存亡事，裁诗寄海滨。知



   卷649_7 【送汶上王明府之任】方干 

何时到故乡，归去佩铜章。亲友移家尽，闾阎百战伤。 
背关馀草木，出塞足风霜。遗老应相贺，知君不下堂。主



   卷649_8 【湖南使院遣情送江夏贺侍郎】方干 

云雨一消散，悠悠关复河。俱从泛舟役，遂隔洞庭波。 
楚水去不尽，秋风今更过。无由得相见，却恨寄书多。斋



   卷649_9 【过申州作】方干 

万人曾死战，几户免刀兵。井邑初安堵，儿童未长成。 
凉风吹古木，野火烧残营。寥落千馀里，山高水复清。古



   卷649_10 【汝南过访田评事】方干 

移家近汉阴，不复问华簪。买酒宜城远，烧田梦泽深。 
暮山逢鸟入，寒水见鱼沈。与物皆无累，终年惬本心。知



   卷649_11 【送道上人游方】方干 

律仪通外学，诗思入玄关。烟景随人别，风姿与物闲。 
贯花留静室，咒水度空山。谁识浮云意，悠悠天地间。主



   卷649_12 【送饶州王司法之任兼寄朱处士】方干 

莫辞还作吏，且喜速回车。留醉悲残岁，含情寄远书。 
共看衰老近，转觉宦名虚。遥想清溪畔，幽人得自如。斋



   卷649_13 【詹碏山居】方干 

爱此栖心静，风尘路已赊。十馀茎野竹，一两树山花。 
绕石开泉细，穿罗引径斜。无人会幽意，来往在烟霞。古



   卷649_14 【晓角】方干 

画角吹残月，寒声发戍楼。立霜嘶马怨，攒碛泣兵愁。 
燕雁鸣云畔，胡风冷草头。罢闻三会后，天迥晓星流。知



   卷649_15 【冬日】方干 

烧火掩关坐，穷居客访稀。冻云愁暮色，寒日淡斜晖。 
穿牖竹风满，绕庭云叶飞。已嗟周一岁，羁寓尚何依。主



   卷649_16 【残秋送友】方干 

早为千里别，况复是秋残。木叶怨先老，江云愁暮寒。 
交情如水淡，离酒泛杯宽。料想还家后，休吟行路难。斋



   卷649_17 【客行】方干 

藕叶缀为衣，东西泣路岐。乡心日落后，身计酒醒时。 
触目多添感，凝情足所思。羁愁难尽遣，行坐一低眉。古



   卷649_18 【秋夜】方干 

度鸿惊睡醒，欹枕已三更。梦破寂寥思，灯残零落明。 
空窗闲月色，幽壁静虫声。况是离乡久，依然无限情。知



   卷649_19 【新月】方干 

入夜天西见，蛾眉冷素光。潭鱼惊钓落，云雁怯弓张。 
隐隐临珠箔，微微上粉墙。更怜三五夕，仙桂满轮芳。主



   卷649_20 【滁上怀周贺】方干 

就枕忽不寐，孤怀兴叹初。南谯收旧历，上苑绝来书。 
暝雪细声积，晨钟寒韵疏。侯门昔弹铗，曾共食江鱼。斋



   卷649_21 【寄石湓清越上人】方干 

寺处唯高僻，云生石枕前。静吟因得句，独夜不妨禅。 
窗接停猿树，岩飞浴鹤泉。相思有书札，俱倩猎人传。古



   卷649_22 【陈式水墨山水】方干 

造化有功力，平分归笔端。溪如冰后听，山似烧来看。 
立意雪髯出，支颐烟汗干。世间从尔后，应觉致名难。知



   卷649_23 【陈秀才亭际木兰】方干 

昔见初栽日，今逢成树时。存思心更感，绕看步还迟。 
蝶舞摇风蕊，莺啼含露枝。裴回不忍去，应与醉相宜。主



   卷649_24 【赠镜公（一作旅次钱塘）】方干 

幽独度遥夜，夜清神更闲。高风吹越树，细露湿湖山。 
月皎微吟后，钟鸣不寐间。如教累簪组，此兴岂相关。斋



   卷649_25 【登雪窦僧家（一作书窦云禅者壁）】方干 

登寺寻盘道，人烟远更微。石窗秋见海，山霭暮侵衣。 
众木随僧老，高泉尽日飞。谁能厌轩冕，来此便忘机。古



   卷649_26 【途中逢进士许巢】方干 

声望去已远，门人无不知。义行相识处，贫过少年时。 
妨寐夜吟苦，爱闲身达迟。难求似君者，我去更逢谁。知



   卷649_27 【赠玛瑙山禅者（一作赠玛瑙禅师归京）】方干 

芿草不停兽，因师山更灵。村林朝乞食，风雨夜开扃。 
井味兼松粉，云根着净瓶。尘劳如醉梦，对此暂能醒。主



   卷649_28 【酬故人陈乂都】方干 

远别那无梦，重游自有期。半年乡信到，两地赤心知。 
坐久吟移调，更长砚结凘。文人才力薄，终怕阿戎欺。斋



   卷649_29 【闰春】方干 

幂幂复苍苍，微和傍早阳。前春寒已尽，待闰日犹长。 
柳变虽因雨，花迟岂为霜。自兹延圣历，谁不驻年光。古



   卷649_30 【方著作画竹】方干 

叠叶与高节，俱从毫末生。流传千古誉，研炼十年情。 
向月本无影，临风疑有声。吾家钓台畔，似此两三茎。知



   卷649_31 【题友人山花】方干 

平明方发尽，为待好风吹。不见移来日，先愁落去时。 
浓香薰叠叶，繁朵压卑枝。坐看皆终夕，游蜂似有期。主



   卷649_32 【赠诗僧怀静】方干 

几生馀习在，时复作微吟。坐夏莓苔合，行禅桧柏深。 
入山成白首，学道是初心。心地不移变，徒云寒暑侵。斋



   卷649_33 【赠许牍秀才】方干 

理论与妙用，皆从人外来。山河澄正气，雪月助宏才。 
傲世寄渔艇，藏名归酒杯。升沈在方寸，即恐起风雷。古



   卷649_34 【送于丹】方干 

至业是至宝，莫过心自知。时情如甚畅，天道即无私。 
入洛霜霰苦，离家兰菊衰。焚舟不回顾，薄暮又何之。知



   卷649_35 【送人游日本国】方干 

苍茫大荒外，风教即难知。连夜扬帆去，经年到岸迟。 
波涛含左界，星斗定东维。或有归风便，当为相见期。主



   卷649_36 【东溪言事寄于丹】方干 

日月昼夜转，年光难驻留。轩窗才过雨，枕簟即知秋。 
草际鸟行出，溪中虹影收。唯君壮心在，应笑卧沧洲。斋



   卷649_37 【暮发七里滩夜泊严光台下】方干 

一瞬即七里，箭驰犹是难。樯边走岚翠，枕底失风湍。 
但讶猿鸟定，不知霜月寒。前贤竟何益，此地误垂竿。古



   卷649_38 【处州洞溪】方干 

气象四时清，无人画得成。众山寒叠翠，两派绿分声。 
坐月何曾夜，听松不似晴。混元融结后，便有此溪名。知



   卷649_39 【称心寺中岛】方干 

水木深不极，似将星汉连。中州唯此地，上界别无天。 
雪折停猿树，花藏浴鹤泉。师为终老意，日日复年年。主



   卷649_40 【岁晚苦寒】方干 

地气寒不畅，严风无定时。挑灯青烬少，呵笔尺书迟。 
白兔没已久，晨鸡僵未知。伫看开圣历，喧煦立为期。斋



   卷649_41 【杜鹃花】方干 

未问移栽日，先愁落地时。疏中从间叶，密处莫烧枝。 
郢客教谁探，胡蜂是自知。周回两三步，常有醉乡期。古



   卷649_42 【山中】方干 

散拙亦自遂，粗将猿鸟同。飞泉高泻月，独树迥含风。 
果落盘盂上，云生箧笥中。未甘明圣日，终作钓渔翁。知



   卷649_43 【路支使小池】方干 

儿童戏穿凿，咫尺见津涯。藓岸和纤草，松泉溅浅沙。 
光含半床月，影入一枝花。到此无醒日，当时有习家。主



   卷649_44 【清源标公】方干 

师为众人重，始得众人师。年到白头日，行如新戒时。 
瓶添放鱼涧，窗迥袅猿枝。此地堪终老，迷痴自不知。斋



   卷649_45 【题雪窦禅师壁（一作赠雪窦峰禅师）】方干 

飞泉溅禅石，瓶注亦生苔。海上山不浅，天边人自来。 
长年随桧柏，独夜任风雷。猎者闻疏磬，知师入定回。古



   卷649_46 【重寄金山寺僧】方干 

风涛匝山寺，磬韵达渔船。此处别师久，远怀无信传。 
月华妨静烛，鸟语答幽禅。已见如如理，灰心应不然。知



   卷649_47 【哭胡珪】方干 

才高登上第，孝极殁庐茔。一命何无定，片言徒有声。 
故园花自发，新冢月初明。寂寞重泉里，岂知春物荣。主



   卷649_48 【与清溪赵明府】方干 

清规暂趋府，独立与谁亲。遂性无非酒，求闲却爱贫。 
林泉应入梦，印绶莫留人。王事闻多暇，吟来几首新。斋



   卷649_49 【送剡县陈永秩满归越】方干 

俸禄三年后，程途一月间。舟中非客路，镜里是家山。 
密雪沾行袂，离杯变别颜。古人唯贺满，今挈解由还。古



   卷649_50 【示乡叟】方干 

暮齿甘衰谢，逢人惜别离。青山前代业，老树此身移。 
买药将衣尽，寻方见字迟。如何镊残鬓，览镜变成丝。知



   卷649_51 【游竹林寺】方干 

得路到深寺，幽虚曾识名。藓浓阴砌古，烟起暮香生。 
曙月落松翠，石泉流梵声。闻僧说真理，烦恼自然轻。主



   卷649_52 【陆处士别业】方干 

问道远相访，无人觉路长。夜深回钓楫，月影出书床。 
蝉噪蓼花发，禽来山果香。多时欲归去，西望又斜阳。斋



   卷649_53 【赠中岳僧】方干 

坐来丛木大，谁见入岩年。多病长留药，无忧亦是禅。 
支床移片石，舂粟引高泉。尽愿求心法，逢谁即拟传。古



   卷649_54 【寄普州贾司仓岛】方干 

乱山重复叠，何路访先生。岂料多才者，空垂不世名。 
闲曹犹得醉，薄俸亦胜耕。莫问吟诗石，年年芳草平。知



   卷649_55 【送镜空上人游江南】方干 

去住如云鹤，飘然不可留。何山逢后夏，一食在孤舟。 
细雨莲塘晚，疏蝉橘岸秋。应怀旧溪月，夜过石窗流。主



   卷649_56 【新正】方干 

荜门惆怅内，时节暗来频。每见新正雪，长思故国春。 
云西斜去雁，江上未归人。又一年为客，何媒得到秦。斋



   卷649_57 【夜听步虚】方干 

寂寂永宫里，天师朝礼声。步虚闻一曲，浑欲到三清。 
瑞草秋风起，仙阶夜月明。多年远尘意，此地欲铺平。古



   卷649_58 【题碧溪山禅老（一作赠鹤隐寺僧）】方干 

师步有云随，师情唯鹤知。萝迷收朮路，雪隔出溪时。 
竹狖窥沙井，岩禽停桧枝。由来傲卿相，卧稳答书迟。知



   卷649_59 【寒食宿先天寺无可上人房】方干 

双扉桧下开，寄宿石房苔。幡北灯花动，城西雪霰来。 
收棋想云梦，罢茗议天台。同忆前年腊，师初白阁回。主



   卷649_60 【中秋月】方干 

凉霄烟霭外，三五玉蟾秋。列野星辰正，当空鬼魅愁。 
泉澄寒魄莹，露滴冷光浮。未折青青桂，吟看不忍休。斋



   卷649_61 【暮冬书怀呈友人（一作喻凫诗）】方干 

空为梁甫吟，谁竟是知音。风雪生寒夜，乡园来旧心。 
沧江孤棹迥，白阁一钟深。君子久忘我，此怀甘自沈。古



   卷649_62 【赠江南僧】方干 

忘机室亦空，禅与沃州同。唯有半庭竹，能生竟日风。 
思山海月上，出定印香终。继后传衣者，还须立雪中。知



   卷649_63 【柳】方干 

摇曳惹风吹，临堤软胜丝。态浓谁为识，力弱自难持。 
学舞枝翻袖，呈妆叶展眉。如何一攀折，怀友又题诗。主



   卷649_64 【送姚合员外赴金州】方干 

受诏从华省，开旗发帝州。野烟新驿曙，残照古山秋。 
树势连巴没，江声入楚流。唯应化行后，吟句上闲楼。斋



   卷649_65 【送江阴霍明府之任】方干 

遥遥去舸新，浸郭苇兼蘋。树列巢滩鹤，乡多钓浦人。 
虹分阳羡雨，浪隔广陵春。知竟三年秩，琴书外是贫。古



   卷649_66 【送友及第归浙东】方干 

南行无俗侣，秋雁与寒云。野趣自多惬，乡名人共闻。 
吴山中路断，浙水半江分。此地登临惯，摅情一送君。知



   卷649_67 【山中即事】方干 

趋世非身事，山中适性情。野花多异色，幽鸟少凡声。 
树影搜凉卧，苔光破碧行。闲寻采药处，仙路渐分明。主



   卷649_68 【过黄州作】方干 

弭节齐安郡，孤城百战残。傍村林有虎，带郭县无官。 
暮角梅花怨，清江桂影寒。黍离缘底事，撩我起长叹。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十 
 
   
　 
　

　
 　



   卷650_1 【元日】方干 

晨鸡两遍报更阑，刁斗无声晓漏干。暖日映山调正气， 
东风入树舞残寒。轩车欲识人间感，献岁须来帝里看。 
才酌屠苏定年齿，坐中惟笑鬓毛斑。主



   卷650_2 【别从兄郜】方干 

展翅开帆只待风，吹嘘成事古今同。已呼断雁归行里， 
全胜枯鳞在辙中。若许死前恩少报，终期言下命潜通。 
临岐再拜无馀事，愿取文章达圣聪。主



   卷650_3 【寄江陵王少府】方干 

分手频曾变寒暑，迢迢远意各何如。波涛一阻两乡梦， 
岁月无过双鲤鱼。吟处落花藏笔砚，睡时斜雨湿图书。 
此来俗辈皆疏我，唯有故人心不疏。主



   卷650_4 【题睦州乌龙山禅居】方干 

曙后月华犹冷湿，自知坐卧逼天宫。晨鸡未暇鸣山底， 
早日先来照屋东。人世驱驰方丈内，海波摇动一杯中。 
伴师长住应难住，归去仍须入俗笼。主



   卷650_5 【寄杭州于郎中】方干 

虽云圣代识贤明，自是山河应数生。大雅篇章无弟子， 
高门世业有公卿。入楼早月中秋色，绕郭寒潮半夜声。 
白屋青云至悬阔，愚儒肝胆若为倾。主



   卷650_6 【寄灵武胡常侍】方干 

青云直上路初通，已在明君倚注中。欲遣为霖安九有， 
先令作相赞东宫。自从忠谠承天眷，更用文篇续国风。 
最是何人感恩德，谢敷星下钓渔翁。主



   卷650_7 【上张舍人】方干 

海内芳声谁可并，承家三代相门深。剖符已副东人望， 
援笔曾传圣主心。此地清廉惟饮水，四方焦热待为霖。 
他年莫学鸱夷子，远泛扁舟用铸金。主



   卷650_8 【题慈溪张丞壁】方干 

因君贰邑蓝溪上，遣我维舟红叶时。共向乡中非半面， 
俱惊鬓里有新丝。伫看孤洁成三考，应笑愚疏舍一枝。 
貌似故人心尚喜，相逢况是旧相知。主



   卷650_9 【赠邻居袁明府】方干 

隔竹每呼皆得应，二心亲熟更如何。文章锻炼犹相似， 
年齿参差不校多。雨后卷帘看越岭，更深欹枕听湖波。 
朝昏幸得同醒醉，遮莫光阴自下坡。主



   卷650_10 【孙氏林亭】方干 

池亭才有二三亩，风景胜于千万家。瑟瑟林排全巷竹， 
猩猩血染半园花。并床欹枕逢春尽，援笔持杯到日斜。 
丱角相知成白首，而今欢笑莫咨嗟。主



   卷650_11 【漳州阳亭言事寄于使君】方干 

谢守登城对远峰，金英泛泛满金钟。楼头风景八九月， 
床下水云千万重。红旆朝昏虽许近，清才今古定难逢。 
鲤鱼纵是凡鳞鬣，得在膺门合作龙。主



   卷650_12 【别胡中丞】方干 

二年朝夜见双旌，心魄知恩梦亦惊。幽贱粗能分菽麦， 
从容岂合遇公卿。吹嘘若自毫端出，羽翼应从肉上生。 
却恨此身唯一死，空将一死报犹轻。主



   卷650_13 【游张公洞寄陶校书】方干 

步步势穿江底去，此中危滑转身难。下蒸阴气松萝湿， 
外制温风杖屦寒。数里烟云方觉异，前程世界更应宽。 
由来委曲寻仙路，不似先生换骨丹。主



   卷650_14 【题睦州郡中千峰榭】方干 

岂知平地似天台，朱户深沈别径开。曳响露蝉穿树去， 
斜行沙鸟向池来。窗中早月当琴榻，墙上秋山入酒杯。 
何事此中如世外，应缘羊祜是仙才。主



   卷650_15 【登新城县楼赠蔡明府】方干 

杨震东来是宦游，政成登此自消忧。草中白道穿村去， 
树里清溪照郭流。纵目四山宜永日，开襟五月似高秋。 
不知县籍添新户，但见川原桑柘稠。主



   卷650_16 【和于中丞登扶风亭】方干 

避石攀萝去不迷，行时举步似丹梯。东轩海日已先照， 
下界晨鸡犹未啼。郭里云山全占寺，村前竹树半藏溪。 
谢公吟望多来此，此地应将岘首齐。主



   卷650_17 【赠信州高员外】方干 

溪势盘回绕郡流，饶阳春色满溪楼。岂唯啼鸟催人醉， 
更有繁花笑客愁。蹇拙命中迷直道，仁慈风里驻扁舟。 
膺门若感深恩去，终杀微躯未足酬。主



   卷650_18 【漳州于使君罢郡如之任漳南去上国二十四州…亲故】方干 

漳南罢郡如之任，二十四州相次迎。泊岸旗幡邮吏拜， 
连山风雨探人行。月中倚棹吟渔浦，花底垂鞭醉凤城。 
圣主此时思共理，又应何处救苍生。主



   卷650_19 【送弟子伍秀才赴举】方干 

天遣相门延积庆，今同太庙荐嘉宾。柳条此日同谁折， 
桂树明年为尔春。倚棹寒吟渔浦月，垂鞭醉入凤城尘。 
由来不要文章得，要且文章出众人。主



   卷650_20 【贻高谠】方干 

都缘相府有宗兄，却恐妨君正路行。石上长松自森秀， 
雪中孤玉更凝明。西陵晓月中秋色，北固军鼙半夜声。 
幸有清才与洪笔，何愁高节不公卿。主



   卷650_21 【题长洲陈明府小亭】方干 

坐看孤峭却劳神，还是微吟到日曛。松鹤认名呼得下， 
沙蝉飞处听犹闻。夜阑亦似深山月，雨后唯关满屋云。 
便此消遥应不易，朱衣红旆未容君。主



   卷650_22 【送朱二十赴涟水】方干 

到县却应嫌水阔，离家终是见山疏。笙歌不驻难辞酒， 
舟楫将行负担书。为政必能安楚老，向公犹可钓淮鱼。 
鸾凰取便多如此，掠地斜飞上太虚。主



   卷650_23 【德政上睦州胡中丞】方干 

上德由来合动天，旌旗到日是丰年。群书已熟无人似， 
五字研成举世传。莫道政声同宇宙，须知紫气满山川。 
岂唯里巷皆苏息，犹有恩波及钓船。主



   卷650_24 【袁明府以家酝寄余余以山梅答赠非唯四韵兼亦双关】方干 

封匏寄酒提携远，织笼盛梅答赠迟。九度搅和谁用法， 
四边窥摘自攀枝。樽罍泛蚁堪尝日，童稚驱禽欲熟时。 
毕卓醉狂潘氏少，倾来掷去恰相宜。主



   卷650_25 【上杭州姚郎中】方干 

能除疾瘼似良医，一郡乡风当日移。身贵久离行药伴， 
才高独作后人师。春游下马皆成宴，吏散看山即有诗。 
借问公方与文道，而今中夏更传谁。主



   卷650_26 【送叶秀才赴举兼呈吕少监】方干 

君辞旧里一年期，艺至心身亦自知。尊尽离人看北斗， 
月寒惊鹊绕南枝。书回册市砧应绝，棹出村潭菊未衰。 
与尔相逢终不远，昨闻秘监在台墀。主



   卷650_27 【自缙云赴郡溪流百里轻棹一发曾不崇朝…段郎中】方干 

激箭溪湍势莫凭，飘然一叶若为乘。仰瞻青壁开天罅， 
斗转寒湾避石棱。巢鸟夜惊离岛树，啼猿昼怯下岩藤。 
此中明日寻知己，恐似龙门不易登。主



   卷650_28 【胡中丞早梅】方干 

不独闲花不共时，一株寒艳尚参差。凌晨未喷含霜朵， 
应候先开亚水枝。芬郁合将兰并茂，凝明应与雪相宜。 
谢公吟赏愁飘落，可得更拈长笛吹。主



   卷650_29 【牡丹】方干 

借问庭芳早晚栽，座中疑展画屏开。花分浅浅胭脂脸， 
叶堕殷殷腻粉腮。红砌不须夸芍药，白蘋何用逞重台。 
殷勤为报看花客，莫学游蜂日日来。主



   卷650_30 【观项信水墨】方干 

险峭虽从笔下成，精能皆自意中生。倚云孤桧知无朽， 
挂壁高泉似有声。转扇惊波连岸动，回灯落日向山明。 
小年师祖过今祖，异域应传项信名。主



   卷650_31 【书桃花坞周处士壁】方干 

醉吟雪月思深苦，思苦神劳华发生。自学古贤修静节， 
唯应野鹤识高情。细泉出石飞难尽，孤烛和云湿不明。 
何事懒于嵇叔夜，更无书札答公卿。主



   卷650_32 【题桐庐谢逸人江居】方干 

少小高眠无一事，五侯勋盛欲如何。湖边倚杖寒吟苦， 
石上横琴夜醉多。鸟自树梢随果落，人从窗外卸帆过。 
由来朝市为真隐，可要栖身向薜萝。主



   卷650_33 【叙雪寄喻凫】方干 

密片无声急复迟，纷纷犹胜落花时。从容不觉藏苔径， 
宛转偏宜傍柳丝。透室虚明非月照，满空回散是风吹。 
高人坐卧才方逸，援笔应成六出词。主



   卷650_34 【叙雪寄喻凫（一作杜荀鹤）】方干 

密片繁声旋不销，萦风杂霰转飘飖。澄江莫蔽长流色， 
衰柳难黏自动条。湿气添寒酤酒夜，素花迎曙卷帘朝。 
此时明径无行迹，唯望徽之问寂寥。主



   卷650_35 【哭秘书姚少监】方干 

寒空此夜落文星，星落文留万古名。入室几人成弟子， 
为儒是处哭先生。家无谏草逢明代，国有遗篇续正声。 
晓向平原陈葬礼，悲风吹雨湿铭旌。主



   卷650_36 【送人宰永泰】方干 

北人虽泛南流水，称意南行莫恨赊。道路先经毛竹岭， 
风烟渐近刺桐花。舟停渔浦犹为客，县入樵溪似到家。 
下马政声王事少，应容闲吏日高衙。主



   卷650_37 【旅次洋州寓居郝氏林亭】方干 

举目纵然非我有，思量似在故山时。鹤盘远势投孤屿， 
蝉曳残声过别枝。凉月照窗欹枕倦，澄泉绕石泛觞迟。 
青云未得平行去，梦到江南身旅羁。主



   卷650_38 【茅山赠洪拾遗】方干 

圣代谏臣停谏舌，求归故里傲云霞。溪头讲树缆渔艇， 
箧里朝衣输酒家。但爱身闲辞禄俸，那嫌岁计在桑麻。 
我来幸与诸生异，问答时容近绛纱。主



   卷650_39 【睦州吕郎中郡中环溪亭】方干 

为是仙才登望处，风光便似武陵春。闲花半落犹迷蝶， 
白鸟双飞不避人。树影兴馀侵枕簟，荷香坐久著衣巾。 
暂来此地非多日，明主那容借寇恂。主



   卷650_40 【赠华阴隐者】方干 

少微夜夜当仙掌，更有何人在此居。花月旧应看浴鹤， 
松萝本自伴删书。素琴醉去经宵枕，衰发寒来向日梳。 
故国多年归未遂，因逢此地忆吾庐。主



   卷650_41 【上杭州杜中丞】方干 

昔用雄才登上第，今将重德合明君。苦心多为安民术， 
援笔皆成出世文。寒角细吹孤峤月，秋涛横卷半江云。 
掠天逸势应非久，一鹗那栖众鸟群。主



   卷650_42 【赠处州段郎中】方干 

幸见仙才领郡初，郡城孤峭似仙居。杉萝色里游亭榭， 
瀑布声中阅簿书。德重自将天子合，情高元与世人疏。 
寒潭是处清连底，宾席何心望食鱼。主



   卷650_43 【书法华寺上方禅壁】方干 

砌下松巅有鹤栖，孤猿亦在鹤边啼。卧闻雷雨归岩早， 
坐见星辰去地低。一径穿缘应就郭，千花掩映似无溪。 
是非生死多忧恼，此日蒙师为破迷。主



   卷650_44 【书吴道隐林亭】方干 

藓榭莎亭萝筱阴，依稀气象似山林。橘枝亚路黄苞重， 
井脉牵湖碧甃深。稚子遮门留熟客，惊蝉入座避游禽。 
四邻不见孤高处，翻笑腾腾只醉吟。主



   卷650_45 【陪王大夫泛湖】方干 

去去凌晨回见星，木兰舟稳画桡轻。白波潭上鱼龙气， 
红树林中鸡犬声。蜜炬烧残银汉昃，羽觞飞急玉山倾。 
此时检点诸名士，却是渔翁无姓名。主



   卷650_46 【赠会稽张少府】方干 

高节何曾似任官，药苗香洁备常餐。一分酒户添犹得， 
五字诗名隐即难。笑我无媒生鹤发，知君有意忆渔竿。 
明年莫便还家去，镜里云山且共看。主



   卷650_47 【送郑台处士归绛岩】方干 

荣启先生挟琴去，厌寻灵胜忆岩栖。白猿垂树窗边月， 
红鲤惊钩竹外溪。惯采药苗供野馔，曾书蕉叶寄新题。 
古贤犹怆河梁别，未可匆匆便解携。主



   卷650_48 【因话天台胜异仍送罗道士】方干 

积翠千层一径开，遥盘山腹到琼台。藕花飘落前岩去， 
桂子流从别洞来。石上丛林碍星斗，窗边瀑布走风雷。 
纵云孤鹤无留滞，定恐烟萝不放回。主



   卷650_49 【哭喻凫先辈】方干 

日夜役神多损寿，先生下世未中年。撰碑纵托登龙伴， 
营奠应支卖鹤钱。孤垄阴风吹细草，空窗湿气渍残篇。 
人间别更无冤事，到此谁能与问天。主



   卷650_50 【湖北有茅斋湖西有松岛轻棹往返颇谐素心因成四韵】方干 

湖北湖西往复还，朝昏只处自由间。暑天移榻就深竹， 
月夜乘舟归浅山。绕砌紫鳞欹枕钓，垂檐野果隔窗攀。 
古贤暮齿方如此，多笑愚儒鬓未斑。主



   卷650_51 【鉴湖西岛言事】方干 

慵拙幸便荒僻地，纵听猿鸟亦何愁。偶斟药酒欺梅雨， 
却著寒衣过麦秋。岁计有时添橡实，生涯一半在渔舟。 
世人若便无知己，应向此溪成白头。主



   卷650_52 【山中言事】方干 

欹枕亦吟行亦醉，卧吟行醉更何营。贫来犹有故琴在， 
老去不过新发生。山鸟踏枝红果落，家童引钓白鱼惊。 
潜夫自有孤云侣，可要王侯知姓名。主



   卷650_53 【赠萧山彭少府】方干 

作尉孜孜更寒苦，操心至癖不为清。虽将剑鹤支残债， 
犹有歌篇取盛名。尽拟勤求为弟子，皆将疑义问先生。 
与君相识因儒术，岁月弥多别有情。主



   卷650_54 【赠式上人】方干 

纵居鼙角喧阗处，亦共云溪邃僻同。万虑全离方寸内， 
一生多在五言中。芰荷叶上难停雨，松桧枝间自有风。 
莫笑旅人终日醉，吾将大醉与禅通。主



   卷650_55 【赠钱塘湖上唐处士】方干 

我爱君家似洞庭，冲湾泼岸夜波声。蟾蜍影里清吟苦， 
舴艋舟中白发生。常共酒杯为伴侣，复闻纱帽见公卿。 
莫言举世无知己，自有孤云识此情。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十一 
 
   
　 
　

　
 　



   卷651_1 【山中言事】方干 

日与村家事渐同，烧松啜茗学邻翁。池塘月撼芙蕖浪， 
窗户凉生薜荔风。书幌昼昏岚气里，巢枝俯折雪声中。 
山阴钓叟无知己，窥镜撏多鬓欲空。知



   卷651_2 【题陶详校书阳羡隐居】方干 

芸香署里从容步，阳羡山中啸傲情。竿底紫鳞输钓伴， 
花边白犬吠流莺。长潭五月含冰气，孤桧中宵学雨声。 
便泛扁舟应未得，鸱夷弃相始垂名。知



   卷651_3 【秋晚林中寄宾幕】方干 

八月萧条九月时，沙蝉海燕各分飞。杯盂未称尝生酒， 
砧杵先催试熟衣。泉漱玉声冲石窦，橘垂朱实压荆扉。 
无过纵有家山思，印绶留连争得归。知



   卷651_4 【与乡人鉴休上人别】方干 

此日因师话乡里，故乡风土我偏谙。一枝竹叶如溪北， 
半树梅花似岭南。山夜猎徒多信犬，雨天村舍未催蚕。 
如今休作还家意，两须垂丝已不堪。知



   卷651_5 【送王霖赴举】方干 

自古主司看荐士，明年应是不参差。须凭吉梦为先兆， 
必恐长才偶盛时。北阙上书冲雪早，西陵中酒趁潮迟。 
郄诜可要真消息，只向春前便得知。知



   卷651_6 【思越中旧游寄友】方干 

甸外山川无越国，依稀只似剑门西。镜中叠浪摇星斗， 
城上繁花咽鼓鼙。断臂青猿啼玉笥，成行白鸟下耶溪。 
此中曾是同游处，迢递寻君梦不迷。知



   卷651_7 【陪胡中丞泛湖】方干 

仙舟仙乐醉行春，上界稀逢下界人。绮绣峰前闻野鹤， 
旌旗影里见游鳞。澄潭彻底齐心镜，杂树含芳让锦茵。 
凡许从容谁不幸，就中光显是州民。知



   卷651_8 【叙雪献员外】方干 

纷纭宛转更堪看，压竹摧巢井径漫。风柳细条黏不得， 
春溪绿色蔽应难。清辉直认中庭月，湿气偏添半夜寒。 
谢守来吟才更逸，郢词先至彩毫端。知



   卷651_9 【王将军】方干 

大志无心守章句，终怀上略致殊功。保宁帝业青萍在， 
投弃儒书绛帐空。密雪曙连葱岭道，青松夜起柳营风。 
将星依旧当文座，应念愚儒命未通。知



   卷651_10 【阳亭言事献漳州于使君】方干 

重叠山前对酒樽，腾腾兀兀度朝昏。平明疏磬白云寺， 
遥夜孤砧红叶村。去鸟岂知烟树远，惊鱼应觉露荷翻。 
旅人寄食逢黄菊，每见故人思故园。知



   卷651_11 【海石榴】方干 

亭际夭妍日日看，每朝颜色一般般。满枝犹待春风力， 
数朵先欺腊雪寒。舞蝶似随歌拍转，游人只怕酒杯干。 
久长年少应难得，忍不丛边到夜观。知



   卷651_12 【嘉兴许明府】方干 

檇李转闻风教好，重门夜不上重关。腰悬墨绶三年外， 
身去青云一步间。勤苦字人酬帝力，从容对客问家山。 
升沈路别情犹在，不忘乡中旧往还。知



   卷651_13 【再题路支使南亭】方干 

行处避松兼碍石，即须门径落斜开。爱邀旧友看渔钓， 
贪听新禽驻酒杯。树影不随明月去，溪声常送落花来。 
睡时分得江淹梦，五色毫端弄逸才。知



   卷651_14 【路支使小池】方干 

广狭偶然非制定，犹将方寸像沧溟。一泓春水无多浪， 
数尺晴天几个星。露满玉盘当半夜，匣开金镜在中庭。 
主人垂钓常来此，虽把鱼竿醉未醒。知



   卷651_15 【哭江西处士陈陶】方干 

寿尽天年命不通，钓溪吟月便成翁。虽云挂剑来坟上， 
亦恐藏书在壁中。巢父精灵归大夜，客儿才调振遗风。 
南华至理须齐物，生死即应无异同。知



   卷651_16 【越中言事二首（咸通八年琅琊公到任后作）】方干 

异术闲和合圣明，湖光浩气共澄清。郭中云吐啼猿寺， 
山上花藏调角城。香起荷湾停棹饮，丝垂柳陌约鞭行。 
游人今日又明日，不觉镜中新发生。知

云霞水木共苍苍，元化分功秀一方。百里湖波轻撼月， 
五更军角慢吹霜。沙边贾客喧鱼市，岛上潜夫醉笋庄。 
终岁逍遥仁术内，无名甘老买臣乡。主



   卷651_17 【题龙瑞观兼呈徐尊师】方干 

或雨或云常不定，地灵云雨自无时。世人莫识神方字， 
仙鸟偏栖药树枝。远壑度年如晦暝，阴溪入夏有凌澌。 
此中唯有师知我，未得寻师即梦师。主



   卷651_18 【送陈秀才将游霅上便议北归】方干 

婆娑恋酒山花尽，绕缭还家水路通。转楫拟从青草岸， 
吹帆犹是白蘋风。淮边欲暝军鼙急，洛下先寒苑树空。 
诗句因余更孤峭，书题不合忘江东。主



   卷651_19 【送吴彦融赴举】方干 

用心精至自无疑，千万人中似汝稀。上国才将五字去， 
全家便待一枝归。西陵柳路摇鞭尽，北固潮程挂席飞。 
想见明年榜前事，当时分散著来衣。主



   卷651_20 【同萧山陈长官县楼登望】方干 

坐看南北与西东，远近无非礼义中。一县繁花香送雨， 
五株垂柳绿牵风。寒涛背海喧还静，驿路穿林断复通。 
仲叔受恩多感恋，裴回却怕酒壶空。主



   卷651_21 【送何道者】方干 

何事忽来还忽去，孤云不定鹤情高。真经与术添年寿， 
灵药分功入鬓毛。必拟一身生羽翼，终看陆地作波涛。 
遍寻岩洞求仙者，即恐无人似尔曹。主



   卷651_22 【酬将作于少监】方干 

由来至宝出毫端，五色炎光照室寒。仰望孤峰知耸峻， 
前临积水见波澜。冰丝织络经心久，瑞玉雕磨措手难。 
不是散斋兼拭目，寻常未便借人看。主



   卷651_23 【雪中寄殷道士】方干 

大片纷纷小片轻，雨和风击更纵横。园林入夜寒光动， 
窗户凌晨湿气生。蔽野吞村飘未歇，摧巢压竹密无声。 
山阴道士吟多兴，六出花边五字成。主



   卷651_24 【宋从事】方干 

出众仙才是谪仙，裁霞曳绣一篇篇。虽将洁白酬知己， 
自有风流助少年。欹枕卧吟荷叶雨，持杯坐醉菊花天。 
冥搜太苦神应乏，心在虚无更那边。主



   卷651_25 【出山寄苏从事】方干 

寸心似火频求荐，两鬓如霜始息机。隔岸鸡鸣春耨去， 
邻家犬吠夜渔归。倚松长啸宜疏拙，拂石欹眠绝是非。 
多谢元瑜怜野贱，时回车马发光辉。主



   卷651_26 【送杭州李员外】方干 

政成何用满三年，上界群仙待谪仙。便赴新恩归紫禁， 
还从旧路上青天。笙歌怨咽当离席，更漏丁东在画船。 
必恐驻班留立位，前程一步是炉烟。主



   卷651_27 【赠李支使】方干 

药成平地是寥天，三十人中最少年。白雪振声来辇下， 
青云开路到床前。公卿位近应翘足，荀宋才微可拍肩。 
一等孔门为弟子，愚儒独自赋归田。主



   卷651_28 【卢卓山人画水】方干 

常闻画石不画水，画水至难君得名。海色未将蓝汁染， 
笔锋犹傍墨花行。散吞高下应无岸，斜蹙东南势欲倾。 
坐久神迷不能决，却疑身在小蓬瀛。主



   卷651_29 【废宅】方干 

主人何处独裴回，流水自流花自开。若见故交皆散去， 
即应新燕不归来。入门缭绕穿荒竹，坐石逡巡染绿苔。 
应是曾经恶风雨，修桐半折损琴材。主



   卷651_30 【题宝林山禅院】方干 

山捧亭台郭绕山，遥盘苍翠到山巅。岩中古井虽通海， 
窟里阴云不上天。罗列众星依木末，周回万室在檐前。 
我来可要归禅老，一寸寒灰已达玄。主



   卷651_31 【题越州袁秀才林亭】方干 

清邃林亭指画开，幽岩别派像天台。坐牵蕉叶题诗句， 
醉触藤花落酒杯。白鸟不归山里去，红鳞多自镜中来。 
终年此地为吟伴，早起寻君薄暮回。主



   卷651_32 【题龟山穆上人院】方干 

修持百法过半百，日往月来心更坚。床上水云随坐夏， 
林西山月伴行禅。寒蜩远韵来窗里，白鸟斜行起砌边。 
我爱寻师师访我，只应寻访是因缘。主



   卷651_33 【赠美人四首】方干 

直缘多艺用心劳，心路玲珑格调高。舞袖低徊真蛱蝶， 
朱唇深浅假樱桃。粉胸半掩疑晴雪，醉眼斜回小样刀。 
才会雨云须别去，语惭不及琵琶槽。主

严冬忽作看花日，盛暑翻为见雪时。坐上弄娇声不转， 
尊前掩笑意难知。含歌媚盼如桃叶，妙舞轻盈似柳枝。 
年几未多犹怯在，些些私语怕人疑。斋

酒蕴天然自性灵，人间有艺总关情。剥葱十指转筹疾， 
舞柳细腰随拍轻。常恐胸前春雪释，惟愁座上庆云生。 
若教梅尉无仙骨，争得仙娥驻玉京。古

昔日仙人今玉人，深冬相见亦如春。倍酬金价微含笑， 
才发歌声早动尘。昔岁曾为萧史伴，今朝应作宋家邻。 
百年别后知谁在，须遣丹青画取真。知



   卷651_34 【听段处士弹琴】方干 

几年调弄七条丝，元化分功十指知。泉迸幽音离石底， 
松含细韵在霜枝。窗中顾兔初圆夜，竹上寒蝉尽散时。 
唯有此时心更静，声声可作后人师。知



   卷651_35 【初归镜中寄陈端公】方干 

去岁离家今岁归，孤帆梦向鸟前飞。必知芦笋侵沙井， 
兼被藤花占石矶。云岛采茶常失路，雪龛中酒不关扉。 
故交若问逍遥事，玄冕何曾胜苇衣。知



   卷651_36 【再题龙泉寺上方】方干 

牛斗正齐群木末，鸟行横截众山腰。路盘砌下兼穿竹， 
井在岩头亦统潮。海岸四更看日出，石房三月任花烧。 
未能割得繁华去，难向此中甘寂寞。知



   卷651_37 【于秀才小池】方干 

一泓潋滟复澄明，半日功夫劚小庭。占地未过四五尺， 
浸天唯入两三星。鹢舟草际浮霜叶，渔火沙边驻小萤。 
才见规模识方寸，知君立意象沧溟。知



   卷651_38 【叙钱塘异胜】方干 

暖景融融寒景清，越台风送晓钟声。四郊远火烧烟月， 
一道惊波撼郡城。夜雪未知东岸绿，春风犹放半江晴。 
谢公吟处依稀在，千古无人继盛名。知



   卷651_39 【赠中岩王处士】方干 

垂杨袅袅草芊芊，气象清深似洞天。援笔便成鹦鹉赋， 
洗花须用桔槔泉。商於避世堪同日，渭曲逢时必有年。 
直恐刚肠闲未得，醉吟争奈被才牵。知



   卷651_40 【初归故里献侯郎中】方干 

常思旧里欲归难，已作归心即自宽。此日早知无爵位， 
当时便合把渔竿。朝昏入闰春将逼，城邑多山夏却寒。 
不是幽愚望荣忝，君侯异礼亦何安。知



   卷651_41 【归睦州中路寄侯郎中】方干 

颜巷萧条知命后，膺门感激受恩初。却容鹤发还蜗舍， 
犹梦渔竿从隼旟。新定暮云吞故国，会稽春草入贫居。 
乡中自古为儒者，谁得公侯降尺书。知



   卷651_42 【题报恩寺上方】方干 

来来先上上方看，眼界无穷世界宽。岩溜喷空晴似雨， 
林萝碍日夏多寒。众山迢递皆相叠，一路高低不记盘。 
清峭关心惜归去，他时梦到亦难判。知



   卷651_43 【送永嘉王令之任二首】方干 

定拟孜孜化海边，须判素发侮流年。波涛不应双溪水， 
分野长如二月天。浮客若容开荻地，钓翁应免税苔田。 
前贤未必全堪学，莫读当时归去篇。知

虽展县图如到县，五程犹入缙云东。山间阁道盘岩底， 
海界孤峰在浪中。礼法未闻离汉制，土宜多说似吴风。 
字人若用非常术，唯要旬时便立功。主



   卷651_44 【盐官王长官新创瑞隐亭】方干 

指画便分元化力，周回秀绝自清机。孤云恋石寻常住， 
落絮萦风特地飞。雏鸟啼花催酿酒，惊鱼溅水误沾衣。 
明年秩满难将去，何似先教画取归。主



   卷651_45 【李户曹小妓天得善击越器以成曲章】方干 

越器敲来曲调成，腕头匀滑自轻清。随风摇曳有馀韵， 
测水浅深多泛声。昼漏丁当相续滴，寒蝉计会一时鸣。 
若教进上梨园去，众乐无由更擅名。主



   卷651_46 【岁晚言事寄乡中亲友】方干 

急景苍茫昼若昏，夜风干峭触前轩。寒威半入龙蛇窟， 
暖气全归草树根。蜡烬凝来多碧焰，香醪滴处有冰痕。 
尺书未达年应老，先被新春入故园。主



   卷651_47 【赠孙百篇】方干 

御题百首思纵横，半日功夫举世名。羽翼便从吟处出， 
珠玑续向笔头生。莫嫌黄绶官资小，必料青云道路平。 
才子风流复年少，无愁高卧不公卿。主



   卷651_48 【赠夏侯评事】方干 

傍窥盛德与高节，缅想应无前后人。讲论参同深到骨， 
停腾姹女立成银。棋功过却杨玄宝，易义精于梅子真。 
朱紫侯门犹不见，可知岐路有风尘。主



   卷651_49 【送郑端公】方干 

圣主伫知宣室事，岂容才子滞长沙。随珠此去方酬德， 
赵璧当时误指瑕。骢马将离江浦月，绣衣却照禁中花。 
应怜寂寞沧洲客，烟汉尘泥相去赊。主



   卷651_50 【题故人废宅二首】方干 

举目凄凉入破门，鲛人一饭尚知恩。闲花旧识犹含笑， 
怪石无情更不言。樵叟和巢伐桃李，牧童兼草踏兰荪。 
壶觞笑咏随风去，唯有声声蜀帝魂。主

寒莎野树入荒庭，风雨萧萧不掩扃。旧径已知无孟竹， 
前溪应不浸荀星。精灵消散归寥廓，功业传留在志铭。 
薄暮停车更凄怆，山阳邻笛若为听。斋



   卷651_51 【寄于少监】方干 

修持清苦振佳声，众鸟那知一鹗情。蹑履三千皆后学， 
抟风九万即前程。名将日月同时朽，身是山河应数生。 
从此云泥更悬阔，渔翁不合见公卿。斋



   卷651_52 【和剡县陈明府登县楼】方干 

郭里人家如掌上，檐前树木映窗棂。烟霞若接天台地， 
分野应侵婺女星。驿路古今通北阙，仙溪日夜入东溟。 
彩衣才子多吟啸，公退时时见画屏。斋



   卷651_53 【项洙处士画水墨钓台】方干 

画石画松无两般，犹嫌瀑布画声难。虽云智惠生灵府， 
要且功夫在笔端。泼处便连阴洞黑，添来先向朽枝干。 
我家曾寄双台下，往往开图尽日看。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十二 
 
   
　 
　

　
 　



   卷652_1 【赠天台叶尊师】方干 

莫见平明离少室，须知薄暮入天台。常时爱缩山川去， 
有夜自携星月来。灵药不知何代得，古松应是长年栽。 
先生暗笑看棋者，半局棋边白发催。主



   卷652_2 【寄台州孙从事百篇（登第初授华亭尉）】方干 

圣世科名酬志业，仙州秀色助神机。梅真入仕提雄笔， 
阮瑀从军著彩衣。昼寝不知山雪积，春游应趁夜潮归。 
相思莫讶音书晚，鸟去犹须叠日飞。主



   卷652_3 【送睦州侯郎中赴阙】方干 

昔著政声闻国外，今留儒术化江东。青云旧路归仙掖， 
白凤新词入圣聪。弦管未知银烛晓，旌旗已侍锦帆风。 
郡人难议酬恩德，遍在三年礼遇中。主



   卷652_4 【朱秀才庭际蔷薇】方干 

绣难相似画难真，明媚鲜妍绝比伦。露压盘条方到地， 
风吹艳色欲烧春。断霞转影侵西壁，浓麝分香入四邻。 
看取后时归故里，庭花应让锦衣新。主



   卷652_5 【登龙瑞观北岩】方干 

纵目下看浮世事，方知峭崿与天通。湖边风力归帆上， 
岭顶云根在雪中。促韵寒钟催落照，斜行白鸟入遥空。 
前人去后后人至，今古异时登眺同。主



   卷652_6 【送婺州许录事】方干 

之官便是还乡路，白日堂堂著锦衣。八咏遗风资逸兴， 
二溪寒色助清威。曙星没尽提纲去，暝角吹残锁印归。 
笑我中年更愚僻，醉醒多在钓渔矶。主



   卷652_7 【题龙泉寺绝顶】方干 

未明先见海底日，良久远鸡方报晨。古树含风长带雨， 
寒岩四月始知春。中天气爽星河近，下界时丰雷雨匀。 
前后登临思无尽，年年改换去来人。主



   卷652_8 【赠上虞胡少府百篇】方干 

求仙不在炼金丹，轻举由来别有门。日晷未移三十刻， 
风骚已及四千言。宏才尚遣居卑位，公道何曾雪至冤。 
敛板尘中无恨色，应缘利禄副晨昏。主



   卷652_9 【上郑员外】方干 

为郡至公兼至察，古今能有几多人。忧民一似清吟苦， 
守节还如未达贫。利刃从前堪切玉，澄潭到底不容尘。 
潜夫岂合干旌旆，甘棹渔舟下钓纶。主



   卷652_10 【桐庐江阁】方干 

风烟百变无定态，缅想画人虚损心。卷箔槛前沙鸟散， 
垂钩床下锦鳞沈。白云野寺凌晨磬，红树孤村遥夜砧。 
此地四时抛不得，非唯盛暑事开襟。主



   卷652_11 【题澄圣塔院上方】方干 

地灵直是饶风雨，杉桧老于云雨间。只讶窗中常见海， 
方知砌下更多山。远泉势曲犹须引，野果枝低可要攀。 
若把重门谕玄寂，何妨善闭却无关。主



   卷652_12 【僧院小泉井】方干 

亦恐浅深同禹穴，兼云制度象污樽。窥寻未见泉来路， 
缅想应穿石裂痕。片段似冰犹可把，澄清如镜不曾昏。 
欲知到底无尘染，堪与吾师比性源。主



   卷652_13 【过姚监故居（一作经陆补阙故居）】方干 

不敢要君徵亦起，致君全得似唐虞。谠言昨叹离天听， 
新冢今闻入县图。琴锁坏窗风自触，鹤归乔木月难呼。 
学书弟子何人在，检点犹逢谏草无。主



   卷652_14 【陪李郎中夜宴】方干 

间世星郎夜宴时，丁丁寒漏滴声稀。琵琶弦促千般语， 
鹦鹉杯深四散飞。遍请玉容歌白雪，高烧红蜡照朱衣。 
人间有此荣华事，争遣渔翁恋钓矶。主



   卷652_15 【狂寇后上刘尚书】方干 

孙武倾心与万夫，削平妖孽在斯须。才施偃月行军令， 
便见台星逼座隅。独柱支天寰海正，雄名盖世古今无。 
圣君争不酬功业，仗下高悬破贼图。主



   卷652_16 【尚书新创敌楼二首】方干 

下马政成无一事，应须胜地过朝昏。笙歌引出桃花洞， 
罗绣拥来金谷园。十里水云吞半郭，九秋山月入千门。 
常闻大厦堪栖息，燕雀心知不敢言。主

异境永为欢乐地，歌钟夜夜复年年。平明旭日生床底， 
薄暮残霞落酒边。虽向槛前窥下界，不知窗里是中天。 
直须分付丹青手，画出旌幢绕谪仙。斋



   卷652_17 【赠李郢端公】方干 

非唯孤峭与世绝，吟处斯须能变通。物外搜罗归大雅， 
毫端剪削有馀功。山川正气侵灵府，雪月清辉引思风。 
别得人间上升术，丹霄路在五言中。斋



   卷652_18 【送孙百篇游天台】方干 

东南云路落斜行，入树穿村见赤城。远近常时皆药气， 
高低无处不泉声。映岩日向床头没，湿烛云从柱底生。 
更有仙花与灵鸟，恐君多半未知名。斋



   卷652_19 【陆山人画水】方干 

毫末用功成一水，水源山脉固难寻。逡巡便可见波浪， 
咫尺不能知浅深。但有片云生海口，终无明月在潭心。 
我来拟学磻溪叟，白首钓璜非陆沈。斋



   卷652_20 【郭中山居】方干 

莫见一瓢离树上，犹须四壁在林间。沈吟不寐先闻角， 
屈曲登高自有山。溅石迸泉听未足，亚窗红果卧堪攀。 
公卿若便遗名姓，却与禽鱼作往还。斋



   卷652_21 【雪中寄李知诲判官】方干 

聚散联翩急复迟，解将华发两相欺。虽云竹重先藏路， 
却讶巢倾不损枝。入户便从风起后，照窗翻似月明时。 
此时门巷无行迹，尘满尊罍谁得知。斋



   卷652_22 【途中言事寄居远上人】方干 

举目时时似故园，乡心自动向谁言。白云晓湿寒山寺， 
红叶夜飞明月村。震泽风帆归橘岸，钱塘水府抵城根。 
羡师了达无牵束，竹径生苔掩竹门。斋



   卷652_23 【雪中寄薛郎中】方干 

野禽未觉巢枝仄，稚子先忧径竹摧。半夜忽明非月午， 
前庭旋释被春催。碎花若入樽中去，清气应归笔底来。 
深拥红炉听仙乐，忍教愁坐画寒灰。斋



   卷652_24 【题盛令新亭】方干 

举目岂知新智慧，存思便是小天台。偶尝嘉果求枝去， 
因问名花寄种来。春物诱才归健笔，夜歌牵醉入丛杯。 
此中难遇逍遥事，计日应为印绶催。斋



   卷652_25 【赠郑仁规】方干 

一石雄才独占难，应分二斗借人寰。澄心不出风骚外， 
落笔全归教化间。莲幕未来须更聘，桂枝才去即先攀。 
可怜丽句能飞动，荀宋精灵亦厚颜。斋



   卷652_26 【送缙陵王少府赴举】方干 

相看不忍尽离觞，五两牵风速去樯。远驿新砧应弄月， 
初程残角未吹霜。越山直下分吴苑，淮水横流入楚乡。 
珍重郄家好兄弟，明年禄位在何方。斋



   卷652_27 【路入剡中作】方干 

截湾冲濑片帆通，高枕微吟到剡中。掠草并飞怜燕子， 
停桡独饮学渔翁。波涛漫撼长潭月，杨柳斜牵一岸风。 
便拟乘槎应去得，仙源直恐接星东。斋



   卷652_28 【东山瀑布】方干 

遥夜看来疑月照，平明失去被云迷。挂岩远势穿松岛， 
击石残声注稻畦。素色喷成三伏雪，馀波流作万年溪。 
不缘真宰能开决，应向前山杂淤泥。斋



   卷652_29 【水墨松石】方干 

三世精能举世无，笔端狼藉见功夫。添来势逸阴崖黑， 
泼处痕轻灌木枯。垂地寒云吞大漠，过江春雨入全吴。 
兰堂坐久心弥惑，不道山川是画图。斋



   卷652_30 【献浙东王大夫二首】方干 

出镇当时移越俗，致君何日不尧年。到来唯饮长溪水， 
归去应将一个钱。吟处美人擎笔砚，行时飞鸟避旌旃。 
四方皆是分忧寄，独有东南戴二天。斋

王臣夷夏仰清名，领镇犹为失意行。已见玉璜曾上钓， 
何愁金鼎不和羹。誉将星月同时朽，身应山河满数生。 
泥滓云霄至悬阔，渔翁不合见公卿。古



   卷652_31 【越州使院竹】方干 

莫见凌风飘粉箨，须知碍石作盘根。细看枝上蝉吟处， 
犹是笋时虫蚀痕。月送绿阴斜上砌，露凝寒色湿遮门。 
列仙终日逍遥地，鸟雀潜来不敢喧。古



   卷652_32 【题赠李校书】方干 

名场失手一年年，月桂尝闻到手边。谁道高情偏似鹤， 
自云长啸不如蝉。众花交艳多成实，深井通潮半杂泉。 
却是偶然行未到，元来有路上寥天。古



   卷652_33 【送王侍郎浙东入朝】方干 

自将苦节酬清秩，肯要庞眉一个钱。恩爱已苏句践国， 
程途却上大罗天。鱼池菊岛还公署，沙鹤松栽入画船。 
密奏无非经济术，从容几刻在炉烟。古



   卷652_34 【赠黄处士】方干 

闭户先生无是非，竹湾松树藕苗衣。愁吟密雪思难尽， 
醉倒残花扶不归。若出薜萝迎鹤简，应抛舴艋别渔矶。 
到头苦节终何益，空改文星作少微。古



   卷652_35 【献王大夫二首】方干 

都缘声价振皇州，高卧中条不自由。早副急征来凤沼， 
常陪内宴醉龙楼。锵金五字能援笔，钓玉三年信直钩。 
必恐借留终不遂，越人相顾已先愁。古

功成犹自更行春，塞路旌旗十里尘。只用篇章为教化， 
不知夷夏望陶钧。金章照耀浮光动，玉面生狞细步匀。 
历任圣朝清峻地，至今依是少年身。知



   卷652_36 【赠五牙山人洗修白】方干 

变通唯在片时间，此事全由一粒丹。若取寿长延至易， 
如嫌地远缩何难。先生阔别能轻举，弟子才来学不餐。 
箧里生尘是闲药，外沾犹可救衰残。知



   卷652_37 【处州献卢员外】方干 

才下轺车即岁丰，方知盛德与天通。清声渐出寰瀛外， 
喜气全归教化中。落地遗金终日在，经年滞狱当时空。 
直缘后学无功业，不虑文翁不至公。知



   卷652_38 【石门瀑布】方干 

奔倾漱石亦喷苔，此是便随元化来。长片挂岩轻似练， 
远声离洞咽于雷。气含松桂千枝润，势画云霞一道开。 
直是银河分派落，兼闻碎滴溅天台。知



   卷652_39 【题仙岩瀑布呈陈明府】方干 

方知激蹙与喷飞，直恐古今同一时。远壑流来多石脉， 
寒空扑碎作凌澌。谢公岩上冲云去，织女星边落地迟。 
聚向山前更谁测，深沉见底是澄漪。知



   卷652_40 【赠山阴崔明府】方干 

用心何况两衙间，退食孜孜亦不闲。压酒晒书犹检点， 
修琴取药似交关。笙歌入夜舟中月，花木知春县里山。 
平叔正堪汤饼试，风流不合问年颜。知



   卷652_41 【山井】方干 

滟滟湿光凌竹树，寥寥清气袭衣襟。不知测穴通潮信， 
却讶轻涟动镜心。夜久即疑星影过，早来犹见石痕深。 
辘轳用智终何益，抱瓮遗名亦至今。知



   卷652_42 【偶作】方干 

直为篇章非动众，遂令轩盖不经过。未妨溪上泛渔艇， 
又为门前张雀罗。夜学事须凭雪照，朝厨争奈绝烟何。 
若于岩洞求伦类，今古疏愚似我多。知



   卷652_43 【贼退后赠刘将军】方干 

非唯吴起与穰苴，今古推排尽不如。白马知无髀上肉， 
黄巾泣向箭头书。二年战地成桑茗，千里荒榛作比闾。 
功业更多身转贵，伫看幢节引戎车。知



   卷652_44 【感时三首】方干 

不觉年华似箭流，朝看春色暮逢秋。正嗟新冢垂青草， 
便见故交梳白头。虽道了然皆是梦，应还达者即无愁。 
破除生死须齐物，谁向穹苍问事由。知

日乌往返无休息，朝出扶桑暮却回。夜雨旋驱残热去， 
江风吹送早寒来。才怜饮处飞花片，又见书边聚雪堆。 
莫恃少年欺白首，须臾还被老相催。主

世途扰扰复憧憧，真恐华夷事亦同。岁月自消寒暑内， 
荣枯尽在是非中。今朝犹作青襟子，明日还成白首翁。 
堪笑愚夫足纷竞，不知流水去无穷。斋



   卷652_45 【牡丹】方干 

不逢盛暑不冲寒，种子成丛用法难。醉眼若为抛去得， 
狂心更拟折来看。凌霜烈火吹无艳，裛露阴霞晒不干。 
莫道娇红怕风雨，经时犹自未凋残。斋



   卷652_46 【赠进士章碣】方干 

织锦虽云用旧机，抽梭起样更新奇。何如且破望中叶， 
未可便攀低处枝。藉地落花春半后，打窗斜雪夜深时。 
此时才子吟应苦，吟苦鬼神知不知。斋



   卷652_47 【与桐庐郑明府】方干 

字人心苦达神明，何止重门夜不扃。莫道耕田全种秫， 
兼闻退食亦逢星。映林顾兔停琴望，隔水寒猿驻笔听。 
却恐南山尽无石，南山有石合为铭。斋



   卷652_48 【谢王大夫奏表】方干 

非唯言下变荣衰，大海可倾山可移。如剖夜光归暗室， 
似驱春气入寒枝。死灰到底翻腾焰，朽骨随头却长肥。 
便杀微躬复何益，生成恩重报无期。斋



   卷652_49 【送道人归旧岩】方干 

旧岩终副却归期，岩下有人应识师。目睹婴孩成老叟， 
手栽松柏有枯枝。前山低校无多地，东海浅于初去时。 
若把古今相比类，姓丁仙鹤亦如斯。斋



   卷652_50 【送钱特卿赴职天台】方干 

路入仙溪气象清，垂鞭树石罅中行。雾昏不见西陵岸， 
风急先闻瀑布声。山下县寮张乐送，海边津吏棹舟迎。 
诗家弟子无多少，唯只于余别有情。斋



   卷652_51 【题新竹】方干 

青苔劚破植贞坚，细碧竿排郁眼鲜。小凤凰声吹嫩叶， 
短蛟龙尾袅轻烟。节环腻色端匀粉，根拔秋光暗长鞭。 
怪得入门肌骨冷，缀风黏月满庭前。斋



   卷652_52 【哭王大夫】方干 

俗人皆嫉谢临川，果中常情□□□。为政旧规方利国， 
降生直性已归天。岘亭惋咽知无极，渭曲馨香莫计年。 
从此心丧应毕世，忍看坟草读残篇。斋



   卷652_53 【赠乾素上人】方干 

苦用贞心传弟子，即应低眼看公卿。水中明月无踪迹， 
风里浮云可计程。庭际孤松随鹤立，窗间清磬学蝉鸣。 
料师多劫长如此，岂算前生与后生。斋



   卷652_54 【题应天寺上方兼呈谦上人】方干 

中天坐卧见人寰，峭石垂藤不易攀。晴卷风雷归故壑， 
夜和猿鸟锁寒山。势横绿野苍茫外，影落平湖潋滟间。 
师在西岩最高处，路寻之字见禅关。斋



   卷652_55 【题法华寺绝顶禅家壁】方干 

苍翠岧峣逼窅冥，下方雷雨上方晴。飞流便向砌边挂， 
片月影从窗外行。驯鹿不知谁结侣，野禽都是自呼名。 
只应禅者无来去，坐看千山白发生。斋



   卷652_56 【春日】方干 

春去春来似有期，日高添睡是归时。虽将细雨催芦笋， 
却用东风染柳丝。重雾已应吞海色，轻霜犹自剉花枝。 
此时野客因花醉，醉卧花间应不知。斋



   卷652_57 【上越州杨严中丞】方干 

连枝棣萼世无双，未秉鸿钧拥大邦。折桂早闻推独步， 
分忧暂辍过重江。晴寻凤沼云中树，思绕稽山枕上窗。 
试把十年辛苦志，问津求拜碧油幢。斋



   卷652_58 【月】方干 

桂轮秋半出东方，巢鹊惊飞夜未央。海上风云摇皓影， 
空中露气湿流光。斜临户牖通宵烛，回照阶墀到晓霜。 
庾亮恃才高更逸，方闻墨翰已成章。斋



   卷652_59 【早春】方干 

运行元化不参差，四极中华共一时。正气才随灰律变， 
残寒便被柳条欺。冰融大泽朝阳觉，草绿陈根夜雨知。 
不信风光疾于箭，年来年去变霜髭。斋



   卷652_60 【对花】方干 

清晓入花如步障，恋花行步步迟迟。含风欲绽中心朵， 
似火应烧外面枝。野客须拚终日醉，流莺自有隔年期。 
使君坐处笙歌合，便是列仙身不知。斋



   卷652_61 【除夜】方干 

玉漏斯须即达晨，四时吹转任风轮。寒灯短烬方烧腊， 
画角残声已报春。明日便为经岁客，昨朝犹是少年人。 
新正定数随年减，浮世惟应百遍新。斋



   卷652_62 【题松江驿】方干 

便向中流出太阳，兼疑大岸逼浮桑。门前白道通丹阙， 
浪里青山占几乡。帆势落斜依浦溆，钟声断续在沧茫。 
古今悉不知天意，偏把云霞媚一方。斋



   卷652_63 【思桐庐旧居便送鉴上人】方干 

莫道东南路不赊，思归一步是天涯。林中夜半双台月， 
洲上春深九里花。绿树绕村含细雨，寒潮背郭卷平沙。 
闻师却到乡中去，为我殷勤谢酒家。斋



   卷652_64 【送僧归日本】方干 

四极虽云共二仪，晦明前后即难知。西方尚在星辰下， 
东域已过寅卯时。大海浪中分国界，扶桑树底是天涯。 
满帆若有归风便，到岸犹须隔岁期。斋



   卷652_65 【宁国寺（新城县）】方干 

深僻孤高无四邻，白云明月自相亲。海中日出山先晓， 
世上寒轻谷未春。窗逼野溪闻唳鹤，林通村径见樵人。 
此时惟有雷居士，不厌篮舆去住频。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十三 
 
   
　 
　

　
 　



   卷653_1 【山中寄吴磻十韵】方干 

莫问终休否，林中事已成。盘餐怜火种，岁计付刀耕。 
掬水皆花气，听松似雨声。书空翘足卧，避险侧身行。 
果傍闲轩落，蒲连湿岸生。禅生知见理，妻子笑无名。 
更拟教诗苦，何曾待酒清。石溪鱼不大，月树鹊多惊。 
砌下通樵路，窗间见县城。云山任重叠，难隔故交情。古



   卷653_2 【嘉兴县内池阁】方干 

指画应心成，周回气象清。床前沙鸟语，案下锦鳞惊。 
细柳风吹旋，新荷露压倾。微芳缘岸落，迸笋入波生。 
舴艋舟中醉，莓苔径上行。高人莫归去，此处胜蓬瀛。古



   卷653_3 【镜湖西岛言事寄陶校书】方干 

樵猎两三户，凋疏是近邻。风雷前壑雨，花木后岩春。 
文字不得力，桑麻难救贫。山禽欺稚子，夜犬吠渔人。 
未必圣明代，长将云水亲。知音不延荐，何路出泥尘。古



   卷653_4 【赠赵崇侍御（一作赠赵常六韵）】方干 

贵达合逢明圣日，风流又及少年时。才因出众人皆嫉， 
势欲摩霄自不知。正直早年闻苦节，从容此日见清规。 
却教鹦鹉呼桃叶，便遣婵娟唱竹枝。闲话篇章停烛久， 
醉迷歌舞出花迟。云鸿别有回翔便，应笑啁啾燕雀卑。斋



   卷653_5 【叙龙瑞观胜异寄于尊师】方干 

混元融结致功难，山下平湖湖上山。万倾涵虚寒潋滟， 
千寻耸翠秀孱颜。芰荷香入琴棋处，雷雨声离栋牖间。 
但有五云依鹤岭，曾无陆路向人寰。夜溪漱玉常堪听， 
仙树垂珠可要攀。若弃荣名便居此，自然浮浊不相关。主



   卷653_6 【侯郎中新置西湖】方干 

远近利民因智力，周回润物像心源。菰蒲纵感生成惠， 
鳣鲔那知广大恩。潋滟清辉吞半郭，萦纡别派入遥村。 
砂泉绕石通山脉，岸木黏萍是浪痕。已见澄来连镜底， 
兼知极处浸云根。波涛不起时方泰，舟楫徐行日易昏。 
烟雾未应藏岛屿，凫鹥亦解避旌幡。虽云桃叶歌还醉， 
却被荷花笑不言。孤鹤必应思凤诏，凡鱼岂合在龙门。 
能将盛事添元化，一夕机谟万古存。主



   卷653_7 【许员外新阳别业】方干 

兰汀橘岛映亭台，不是经心即手栽。满阁白云随雨去， 
一池寒月逐潮来。小松出屋和巢长，新径通村避笋开。 
柳絮风前欹枕卧，荷花香里棹舟回。园中认叶封林草， 
檐下攀枝落野梅。莫恣高情求逸思，须防急诏用长材。 
若因萤火终残卷，便把渔歌送几杯。多谢郢中贤太守， 
常时谈笑许追陪。斋



   卷653_8 【李侍御上虞别业】方干 

满目亭台嘉木繁，燕蝉吟语不为喧。昼潮势急吞诸岛， 
暑雨声回露半村。真为援毫方掩卷，常因按曲便开尊。 
若将明月为俦侣，应把清风遗子孙。绣羽惊弓离果上， 
红鳞见饵出蒲根。寻君未要先敲竹，且棹渔舟入大门。主



   卷653_9 【题悬溜岩隐者居】方干 

世人如要问生涯，满架堆床是五车。谷鸟暮蝉声四散， 
修篁灌木势交加。蒲葵细织团圆扇，薤叶平铺合遝花。 
却用水荷苞绿李，兼将寒井浸甘瓜。惯缘嶮峭收松粉， 
常趁芳鲜掇茗芽。池上树阴随浪动，窗前月影被巢遮。 
坐云独酌杯盘湿，穿竹微吟路径斜。见说公卿访遗逸， 
逢迎亦是戴乌纱。斋



   卷653_10 【山中言事八韵寄李支使】方干 

岂知经史深相误，两鬓垂丝百事休。受业几多为弟子， 
成名一半作公侯。前时射鹄徒抛箭，此日求鱼未上钩。 
竹里断云来枕上，岩边片月在床头。过庭急雨和花落， 
绕舍澄泉带叶流。缅想远书聆鹊喜，窥寻嘉果觉猿偷。 
旧诗改处空留韵，新酝尝来不满篘。阮瑀如能问寒馁， 
风光当日入沧洲。古



   卷653_11 【山中言事寄赠苏判官】方干 

寸心似火频求荐，两鬓如霜始息机。隔岸鸡鸣春耨去， 
邻家犬吠夜渔归。倚松长啸成疏拙，拂石欹眠绝是非。 
执爨纵曾炊橡实，纫针曾解补荷衣。常凭早月来张烛， 
亦假清风为掩扉。多是元瑜怜野贱，时回车马发光辉。斋



   卷653_12 【献王大夫】方干 

高情不与俗人知，耻学诸生取桂枝。荀宋五言行世早， 
巢由三诏出溪迟。操心已在精微域，落笔皆成典诰词。 
一鹗难成燕雀伍，非熊本是帝王师。贤臣虽蕴经邦术， 
明主终无谏猎时。莫道百僚忧礼绝，兼闻七郡怕天移。 
直缘材力头头赡，专被文星步步随。不信重言通造化， 
须臾便可变荣衰。古



   卷653_13 【浅井】方干 

夜入明河星似少，曙摇澄碧扇风翻。
细泉细脉难来到，应觉添瓶耗旧痕。



   卷653_14 【与徐温话别】方干 

去去何时却见君，悠悠烟水似天津。
明年今夜有明月，不是今年看月人。



   卷653_15 【出东阳道中作】方干 

马首寒山黛色浓，一重重尽一重重。
醉醒已在他人界，犹忆东阳昨夜钟。



   卷653_16 【酬孙发】方干 

锦价转高花更巧，能将旧手弄新梭。
从来一字为褒贬，二十八言犹太多。



   卷653_17 【送乡中故人】方干 

少小与君情不疏，听君细话胜家书。
如今若到乡中去，道我垂钩不钓鱼。



   卷653_18 【思江南】方干 

昨日草枯今日青，羁人又动望乡情。
夜来有梦登归路，不到桐庐已及明。



   卷653_19 【题宝林寺禅者壁（山名飞来峰）】方干 

邃岩乔木夏藏寒，床下云溪枕上看。
台殿渐多山更重，却令飞去即应难。



   卷653_20 【过李群玉故居】方干 

讦直上书难遇主，衔冤下世未成翁。
琴尊剑鹤谁将去，惟锁山斋一树风。



   卷653_21 【题玉笥山强处士】方干 

酒里藏身岩里居，删繁自是一家书。
世人呼尔为渔叟，尔学钓璜非钓鱼。



   卷653_22 【君不来】方干 

远路东西欲问谁，寒来无处寄寒衣。
去时初种庭前树，树已胜巢人未归。



   卷653_23 【经旷禅师旧院】方干 

谷鸟散啼如有恨，庭花含笑似无情。
更名变貌难休息，去去来来第几生。



   卷653_24 【江南闻新曲】方干 

席上新声花下杯，一声声被拍声摧。
乐工不识长安道，尽是书中寄曲来。



   卷653_25 【经故侯郎中旧居】方干 

一朝寂寂与冥冥，垄树未长坟草青。
高节雄才向何处，夜阑空锁满池星。



   卷653_26 【越中逢孙百篇】方干 

上才乘酒到山阴，日日成篇字字金。
镜水周回千万顷，波澜倒泻入君心。



   卷653_27 【寄谢麟】方干 

越国云溪秀发时，蒋京词赋谢麟诗。
后来若要知优劣，学圃无过老圃知。



   卷653_28 【与长洲陈子美长官】方干 

枕上愁多百绪牵，常时睡觉在溪前。
人前尽是交亲力，莫道升沈总信天。



   卷653_29 【新安殷明府家乐方响】方干 

葛溪铁片梨园调，耳底丁东十六声。
彭泽主人怜妙乐，玉杯春暖许同倾。



   卷653_30 【别殷明府】方干 

许教门馆久踟蹰，仲叔怀恩对玉壶。
唯有离心欲销客，空垂双泪不成珠。



   卷653_31 【送水墨项处士归天台】方干 

仙峤倍分元化功，揉蓝翠色一重重。
还家莫更寻山水，自有云山在笔峰。



   卷653_32 【赠会稽杨长官】方干 

直钩终日竟无鱼，钟鼓声中与世疏。
若向湖边访幽拙，萧条四壁是闲居。



   卷653_33 【赠申长官】方干 

言下随机见物情，看看狱路草还生。
旅人莫怪无鱼食，直为寒江水至清。



   卷653_34 【将归湖上留别陈宰】方干 

归去春山逗晚晴，萦回树石罅中行。
明时不是无知己，自忆湖边钓与耕。



   卷653_35 【贻亮上人】方干 

秋水一泓常见底，涧松千尺不生枝。
人间学佛知多少，净尽心花只有师。



   卷653_36 【贻曦上人】方干 

四十年来多少人，一分零落九成尘。
与师犹得重相见，亦是枯株勉强春。



   卷653_37 【书原上鲍处士屋壁】方干 

水阔坐看千万里，青芜盖地接天津。
祢衡莫爱山中静，绕舍山多却碍人。



   卷653_38 【别孙蜀】方干 

吴越思君意易伤，别君添我鬓边霜。
由来浙水偏堪恨，截断千山作两乡。



   卷653_39 【赠江上老人】方干 

潭底锦鳞多识钓，未投香饵即先知。
欲教鱼目无分别，须学揉蓝染钓丝。



   卷653_40 【赠东溪贫道】方干 

非唯剑鹤独难留，触事皆闻被债收。
赖是豪家念寒馁，却还渔岛与渔舟。



   卷653_41 【咏花】方干 

狂心醉眼共裴回，一半先开笑未开。
此日不能偷折去，胡蜂直恐趁人来。



   卷653_42 【路入金州江中作】方干 

棹寻椒岸萦回去，数里时逢一两家。
知是从来贡金处，江边牧竖亦披沙。



   卷653_43 【夜会郑氏昆季林亭】方干 

卷帘圆月照方塘，坐久尊空竹有霜。
白犬吠风惊雁起，犹能一一旋成行。



   卷653_44 【题黄山人庭前孤桂】方干 

映窗孤桂非手植，子落月中闻落时。
仙客此时头不白，看来看去有枯枝。



   卷653_45 【送僧南游】方干 

三秋万里五溪行，风里孤云不计程。
若念猩猩解言语，放生先合放猩猩。



   卷653_46 【惜花】方干 

可怜妍艳正当时，刚被狂风一夜吹。
今日流莺来旧处，百般言语殢空枝。



   卷653_47 【题天柱观鱼尊师旧院】方干 

早识吾师频到此，芝童药犬亦相迎。
今师一去无来日，花洞石坛空月明。



   卷653_48 【东阳道中作（一作寒食日）】方干 

百花香气傍行人，花底垂鞭日易醺。
野父不知寒食节，穿林转壑自烧云。



   卷653_49 【题画建溪图】方干 

六幅轻绡画建溪，刺桐花下路高低。
分明记得曾行处，只欠猿声与鸟啼。



   卷653_50 【蜀中】方干 

游子去游多不归，春风酒味胜馀时。
闲来却伴巴儿醉，豆蔻花边唱竹枝。



   卷653_51 【衢州别李秀才】方干 

千山红树万山云，把酒相看日又曛。
一曲骊歌两行泪，更知何处再逢君。



   卷653_52 【题君山】方干 

曾于方外见麻姑，闻说君山自古无。
元是昆仑山顶石，海风吹落洞庭湖。



   卷653_53 【题严子陵祠二首（后首一作杜荀鹤诗）】方干 

物色旁求至汉庭，一宵同寝见交情。
先生不入云台像，赢得桐江万古名。

苍翠云峰开俗眼，泓澄烟水浸尘心。
惟将道业为芳饵，钓得高名直到今。



   卷653_54 【失题】方干 

十六声中运手轻，一声声似自然声。
不缘精妙过流辈，争得江南别有名。



   卷653_55 【句】方干 

弟子已攀桂，先生犹卧云。（寄李频及第，见《鉴戒录》）知

把得新诗草里论。（干师徐凝，常刺凝云云， 
反语为村里老也）斋

枯井夜闻邻果落，废巢寒见别禽来。（贻天目中峰客， 
以上见《纪事》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十四 
 
   
　 
　

　
 　



   卷654_1 【岁仗】罗邺 

玉帛朝元万国来，鸡人晓唱五门开。春排北极迎仙驭， 
日捧南山入寿杯。歌舜薰风铿剑佩，祝尧嘉气霭楼台。 
可怜四海车书共，重见萧曹佐汉材。古



   卷654_2 【牡丹】罗邺 

落尽春红始著花，花时比屋事豪奢。买栽池馆恐无地， 
看到子孙能几家。门倚长衢攒绣毂，幄笼轻日护香霞。 
歌钟满座争欢赏，肯信流年鬓有华。古



   卷654_3 【长城】罗邺 

当时无德御乾坤，广筑徒劳万古存。谩役生民防极塞， 
不知血刃起中原。珠玑旋见陪陵寝，社稷何曾保子孙。 
降虏至今犹自说，冤声夜夜傍城根。古



   卷654_4 【秋夕寄友人】罗邺 

秋夕苍茫一雁过，西风白露满宫莎。昨来京洛逢归客， 
犹说轩车未渡河。莫把少年空倚赖，须知孤立易蹉跎。 
想君怀抱哀吟夜，铜雀台前皓月多。古



   卷654_5 【冬夕江上言事五首】罗邺 

叶落才悲草又生，看看少壮是衰形。关中秋雨书难到， 
江上春寒酒易醒。多少系心身未达，寻思举目泪堪零。 
几时抛得归山去，松下看云读道经。古

喔喔晨鸡满树霜，喧喧晓渡簇舟航。数星昨夜寒炉火， 
一阵谁家腊瓮香。久别羁孤成潦倒，回看书剑更苍黄。 
逢人举止皆言命，至竟谋闲可胜忙。知

野堂吟罢独行行，点水微微冻不鸣。十里溪山新雪后， 
千家襟袖晓寒生。只宜醉梦依华寝，可称羸蹄赴宿程。 
日苦几多心下见，那堪岁晏又无成。主

僻居多与懒相宜，吟拥寒炉过腊时。风柳欲生阳面叶， 
冻梅先绽岭头枝。山川自小抛耕钓，骨肉无因免别离。 
赖有陶情一尊酒，愁中相向展愁眉。斋

一带长溪渌浸门，数声幽鸟啄云根。
松亭尽日唯空坐，难得儒翁共讨论。



   卷654_6 【春日宿崇贤里】罗邺 

柳暗榆飞春日深，水边门巷独来寻。旧山共是经年别， 
新句相逢竟夕吟。枕近禁街闻晓鼓，月当高竹见栖禽。 
劳歌莫问秋风计，恐起江河垂钓心。主



   卷654_7 【征人】罗邺 

青楼一别戍金微，力尽秋来破虏围。锦字莫辞连夜织， 
塞鸿长是到春归。正怜汉月当空照，不奈胡沙满眼飞。 
唯有梦魂南去日，故乡山水路依稀。主



   卷654_8 【莺】罗邺 

暖辞云谷背残阳，飞下东风翅渐长。却笑金笼是羁绊， 
岂知瑶草正芬芳。晓逢溪雨投红树，晚啭宫楼泣旧妆。 
何事离人不堪听，灞桥斜日袅垂杨。主



   卷654_9 【槐花】罗邺 

行宫门外陌铜驼，两畔分栽此最多。欲到清秋近时节， 
争开金蕊向关河。层楼寄恨飘珠箔，骏马怜香撼玉珂。 
愁杀江湖随计者，年年为尔剩奔波。主



   卷654_10 【自蜀入关】罗邺 

文战连输未息机，束书携剑定前非。近来从听事难得， 
休去且无山可归。匹马出门还怅望，孤云何处是因依。 
斜阳驿路西风紧，遥指人烟宿翠微。主



   卷654_11 【上阳宫】罗邺 

春半上阳花满楼，太平天子昔巡游。千门虽对嵩山在， 
一笑还随洛水流。深锁笙歌巢燕听，遥瞻金碧路人愁。 
翠华却自登仙去，肠断宫娥望不休。主



   卷654_12 【旧侯家】罗邺 

台阁层层倚半空，绕轩澄碧御沟通。金钿座上歌春酒， 
画蜡尊前滴晓风。岁月不知成隙地。子孙谁更系殊功。 
人间若算无荣辱，却是扁舟一钓翁。主



   卷654_13 【宿武安山有怀】罗邺 

野店暮来山畔逢，寒芜漠漠露华浓。窗间灯在犬惊吠， 
溪上月沈人罢舂。远别只愁添雪鬓，此生何计隐云峰。 
离心却羡南飞翼，独过吴江更数重。主



   卷654_14 【谒宁祠】罗邺 

春生溪岭雪初开，下马云亭酹一杯。好是精灵偏有感， 
能于乡里不为灾。九江贾客应遥祝，五夜神兵数此来。 
尽室唯求多降福，新年归去便风催。主



   卷654_15 【经故洛城】罗邺 

一片危墙势恐人，墙边日日走蹄轮。筑时驱尽千夫力， 
崩处空为数里尘。长恨往来经此地，每嗟兴废欲沾巾。 
那堪又向荒城过，锦雉惊飞麦陇春。主



   卷654_16 【老将】罗邺 

百战辛勤归帝乡，南班班里最南行。弓欺猿臂秋无力， 
剑泣虬髯晓有霜。千古耻非书玉帛，一心犹自向河湟。 
年年宿卫天颜近，曾把功勋奏建章。主



   卷654_17 【曲江春望】罗邺 

故国东归泽国遥，曲江晴望忆渔樵。都缘北阙春先到， 
不是南山雪易消。瑞影玉楼开组绣，欢声丹禁奏云韶。 
虽然未得陪鸳鸯，亦酹金觞祝帝尧。主



   卷654_18 【帝里】罗邺 

喧喧蹄毂走红尘，南北东西暮与晨。谩道青云难得路， 
何曾紫陌有闲人。杯倾竹叶侯门月，马落桃花御水春。 
只合咏歌来大国，况逢文景化惟新。主



   卷654_19 【新安城】罗邺 

若算防边久远名，新安岂更胜长城。谩兴他役悲荒垒， 
何似从今实取兵。圣德便应同险固，人心自不向忠贞。 
但将死节酬尧禹，版筑无劳寇已平。主



   卷654_20 【自遣】罗邺 

四十年来诗酒徒，一生缘兴滞江湖。不愁世上无人识， 
唯怕村中没酒沽。春巷摘桑喧姹女，江船吹笛舞蛮奴。 
焚鱼酌醴醉尧代，吟向席门聊自娱。主



   卷654_21 【流水】罗邺 

漾漾悠悠几派分，中浮短艇与鸥群。天街带雨淹芳草， 
玉洞漂花下白云。静称一竿持处见，急宜孤馆觉来闻。 
隋家柳畔偏堪恨，东入长淮日又曛。主



   卷654_22 【送张逸人】罗邺 

自说归山人事赊，素琴丹灶是生涯。床头残药鼠偷尽， 
溪上破门风摆斜。石井晴垂青葛叶，竹篱荒映白茅花。 
遥知此去应稀出，独卧晴窗梦晓霞。主



   卷654_23 【春晚渡河有怀】罗邺 

烟收绿野远连空，戍垒依稀入望中。万里山河星拱北， 
百年人事水归东。扁舟晚济桃花浪，走马晴嘶柳絮风。 
乡思正多羁思苦，不须回首问渔翁。主



   卷654_24 【春望梁石头城】罗邺 

柳碧桑黄破国春，残阳微雨望归人。江山不改兴亡地， 
冠盖自为前后尘。帆势挂风轻若翅，浪声吹岸叠如鳞。 
六朝无限悲愁事，欲下荒城回首频。主



   卷654_25 【早发宜陵即事】罗邺 

霜白山村月落时，一声鸡后又登岐。居人犹自掩关在， 
行客已愁驱马迟。身事不堪空感激，鬓毛看著欲凋衰。 
青萍委匣休哮吼，未有恩仇拟报谁。主



   卷654_26 【鸳鸯】罗邺 

红闲碧霁瑞烟开，锦翅双飞去又回。一种鸟怜名字好， 
尽缘人恨别离来。暖依牛渚汀莎媚，夕宿龙池禁漏催。 
相对若教春女见，便须携向凤凰台。主



   卷654_27 【春闺】罗邺 

愁坐兰闺日过迟，卷帘巢燕羡双飞。管弦楼上春应在， 
杨柳桥边人未归。玉笛岂能留舞态，金河犹自浣戎衣。 
梨花满院东风急，惆怅无言倚锦机。主



   卷654_28 【赠东川梓桐县韦德孙长官】罗邺 

前代高门今宰邑，怀才重义古来无。笙歌厌听吟清句， 
京洛思归展画图。蜀酝天寒留客醉，陇禽山晓隔帘呼。 
何年期拜朱幡贵，马上论诗在九衢。主



   卷654_29 【题水帘洞】罗邺 

乱泉飞下翠屏中，名共真珠巧缀同。一片长垂今与古， 
半山遥听水兼风。虽无舒卷随人意，自有潺湲济物功。 
每向暑天来往见，疑将仙子隔房栊。主



   卷654_30 【野花】罗邺 

拂露丛开血色殷，枉无名字对空山。时逢舞蝶寻香至， 
少有行人辍棹攀。若在侯门看不足，为生江岸见如闲。 
结根毕竟输桃李，长近都城紫陌间。主



   卷654_31 【芦花】罗邺 

如练如霜干复轻，西风处处拂江城。长垂钓叟看不足， 
暂泊王孙愁亦生。好傍翠楼装月色，枉随红叶舞秋声。 
最宜群鹭斜阳里，闲捕纤鳞傍尔行。主



   卷654_32 【山阳贻友人】罗邺 

性僻多将云水便，山阳酒病动经年。行迟暖陌花拦马， 
睡重春江雨打船。闲弄玉琴双鹤舞，静窥庭树一猱悬。 
结茅更莫期深隐，声价如今满日边。主



   卷654_33 【长安惜春】罗邺 

千门共惜放春回，半锁楼台半复开。公子不能留落日， 
南山遮莫倚高台。残红似怨皇州雨，细绿犹藏画蜡灰。 
毕竟思量何足叹，明年时节又还来。主



   卷654_34 【谢友人遗华阳巾】罗邺 

剪露裁烟胜角冠，来从玉洞五云端。醉宜薤叶欹斜影， 
稳称菱花子细看。野客爱留笼鹤发，溪翁争乞配渔竿。 
真仙首饰劳相寄，尘土翻惭戴去难。主



   卷654_35 【早梅】罗邺 

缀雪枝条似有情，凌寒澹注笑妆成。冻香飘处宜春早， 
素艳开时混月明。迁客岭头悲袅袅，美人帘下妒盈盈。 
满园桃李虽堪赏，要且东风晚始生。主



   卷654_36 【留题张逸人草堂（一作杜牧诗）】罗邺 

长悬青紫与芳枝，尘路无因免别离。马上多于在家日， 
尊前堪惜少年时。关河客梦还乡后，雨雪山程出店迟。 
却羡高人此中老，轩车过尽不知谁。主



   卷654_37 【钟陵崔大夫罢镇攀随再经匡庐寺宿】罗邺 

一抛文战学从公，两逐旌旗宿梵宫。酒醒月移窗影畔， 
夜凉身在水声中。侯门聚散真如梦，花界登临转悟空。 
明发不堪山下路，几程愁雨又愁风。主



   卷654_38 【留献彭门郭常侍】罗邺 

受得彭门拥信旗，一家将谓免羁离。到来门馆空归去， 
羞向交亲说受知。层构尚无容足地，尺波宁有跃鳞时。 
到头忍耻求名是，须向青云觅路岐。主



   卷654_39 【洛水】罗邺 

一道潺湲溅暖莎，年年惆怅是春过。莫言行路听如此， 
流入深宫怅更多。桥畔月来清见底，柳边风紧绿生波。 
纵然满眼添归思，未把渔竿奈尔何。主



   卷654_40 【闻杜鹃】罗邺 

花时一宿碧山前，明月东风叫杜鹃。孤馆觉来听夜半， 
羸僮相对亦无眠。汝身哀怨犹如此，我泪纵横岂偶然。 
争得苍苍知有恨，汝身成鹤我成仙。主



   卷654_41 【趁职单于留别阙下知己】罗邺 

职忝翩翩逐建牙，笈随征骑入胡沙。定将千里书凭雁， 
应看三春雪当花。年长有心终报国，时清到处便营家。 
逢秋不拟同张翰，为忆鲈鱼却叹嗟。主



   卷654_42 【落第书怀寄友人】罗邺 

清世谁能便陆沈，相逢休作忆山吟。若教仙桂在平地， 
更有何人肯苦心。去国汉妃还似玉，亡家石氏岂无金。 
且安怀抱莫惆怅，瑶瑟调高尊酒深。主



   卷654_43 【鹦鹉咏】罗邺 

玉槛瑶轩任所依，东风休忆岭头归。金笼共惜好毛羽， 
红觜莫教多是非。便向郄堂夸饮啄，还应祢笔发光辉。 
乘时得路何须贵，燕雀鸾凰各有机。主



   卷654_44 【题沧浪峡】罗邺 

门向红尘日日开，入门襟袖远尘埃。暗香惹步涧花发， 
晚景逼檐溪鸟回。不为市朝行路近，有谁车马看山来。 
可怜严子持竿处，云水终年锁绿苔。主



   卷654_45 【白角簟】罗邺 

叠玉骈珪巧思长，露华烟魄让清光。休摇雉尾当三伏， 
似展龙鳞在一床。高价不唯标越绝，冷纹疑似卧潇湘。 
杜陵他日重归去，偏称醉眠松桂堂。主



   卷654_46 【秋日怀江上友人】罗邺 

行子岂知烟水劳，西风独自泛征艘。酒醒孤馆秋帘卷， 
月满寒江夜笛高。黄叶梦馀归朔塞，青山家在极波涛。 
去年今日逢君处，雁下芦花猿正号。主



   卷654_47 【题笙】罗邺 

筠管参差排凤翅，月堂凄切胜龙吟。最宜轻动纤纤玉， 
醉送当观滟滟金。缑岭独能征妙曲，嬴台相共吹清音。 
好将宫徵陪歌扇，莫遣新声郑卫侵。主



   卷654_48 【下第】罗邺 

谩把青春酒一杯，愁襟未信酒能开。江边依旧空归去， 
帝里还如不到来。门掩残阳鸣鸟雀，花飞何处好池台。 
此时惆怅便堪老，何用人间岁月催。主



   卷654_49 【秋晚】罗邺 

残星残月一声钟，谷际岩隈爽气浓。不向碧台惊醉梦， 
但来清镜促愁容。繁金露洁黄笼菊，独翠烟凝远涧松。 
闲步幽林与苔径，渐移栖鸟及鸣蛩。主



   卷654_50 【长安春夕旅怀】罗邺 

几年栖旅寄西秦，不识花枝醉过春。短艇闲思五湖浪， 
羸蹄愁傍九衢尘。关河风雨迷归梦，钟鼓朝昏老此身。 
忽向太平时节过，一竿持去老遗民。主



   卷654_51 【洛阳春望】罗邺 

洛阳春霁绝尘埃，嵩少烟岚画障开。草色花光惹襟袖， 
箫声歌响隔楼台。人心但觉闲多少，马足方知倦往来。 
愁上中桥桥上望，碧波东去夕阳催。主



   卷654_52 【惜春】罗邺 

燕归巢后即离群，吟倚东风恨日曛。一别一年方见我， 
游来游去不禁君。莺花御苑看将尽，丝竹侯家亦少闻。 
独坐南楼正惆怅，柳塘花絮更纷纷。主



   卷654_53 【冬日旅怀】罗邺 

乌焰才沈桂魄生，霜阶拥褐暂吟行。闲思江市白醪满， 
静忆僧窗绿绮横。尘土自怜长失计，云帆尤觉有归情。 
几多怅望无穷事，空画炉灰坐到明。主



   卷654_54 【春夕寄友人时有与歌者南北】罗邺 

芳径春归花半开，碧山波暖雁初回。满楼月色还依旧， 
昨夜歌声自不来。愁眼向谁零玉箸，征蹄何处驻红埃。 
中宵吟罢正惆怅，从此兰堂锁绿苔。主



   卷654_55 【春夜赤水驿旅怀】罗邺 

一星残烛照离堂，失计游心归渺茫。不自寻思无道路， 
为谁辛苦竞时光。九衢春色休回首，半夜溪声正梦乡。 
却羡去年买山侣，月斜渔艇倚潇湘。主



   卷654_56 【春山山馆旅怀】罗邺 

山馆吟馀山月斜，东风摇曳拂窗华。岂知驱马无闲日， 
长在他人后到家。孤剑向谁开壮节，流年催我自堪嗟。 
灯前结束又前去，晓出石林啼乱鸦。主



   卷654_57 【秋夕旅怀】罗邺 

阶前月色与蛩声，阶上愁人坐复行。秦谷入霜空有梦， 
越山无计可归耕。穷途若遣长堪恸，华发无因肯晚生。 
不似扁舟钓鱼者，免将心事算浮荣。主



   卷654_58 【春过白遥岭】罗邺 

鸟道穿云望峡遥，羸蹄经宿在岧峣。到来山下春将半， 
上得林端雪未消。返驾王尊何足叹，哭途阮籍谩无聊。 
未知遇此凄惶者，泣向东风鬓欲凋。主



   卷654_59 【别夜】罗邺 

秋入江天河汉清，迢迢钟漏出孤城。金波千里别来夜， 
玉箸两行流到明。若在人间须有恨，除非禅伴始无情。 
人间谁有□□□，聚散自然惆怅生。主



   卷654_60 【费拾遗书堂】罗邺 

满袖归来天桂香，紫泥重降旧书堂。自怜苇带同巢许， 
不驾蒲轮佐禹汤。怪石尽含千古秀，奇花多吐四时芳。 
何人更肯追高躅，唯有樵童戏藓床。主



   卷654_61 【溪上春望】罗邺 

无端溪上看兰桡，又是东风断柳条。双鬓多于愁里镊， 
四时须向酬中销。行人骏马嘶香陌，独我残阳倚野桥。 
吟水咏山心未已，可能终不胜渔樵。主



   卷654_62 【献池州庾员外】罗邺 

曾降瑶缄荐姓名，攀云几合到蓬瀛。须存彭寿千年在， 
终见茅公九转成。鲲海已知劳鹤使，萤窗不那梦霓旌。 
琪花玉蔓应相笑，未得歌吟从酒行。主



   卷654_63 【春风】罗邺 

每岁东来助发生，舞空悠飏遍寰瀛。暗添芳草池塘色， 
远递高楼箫管声。帘透骊宫偏带恨，花催上苑剩多情。 
如何一瑞车书日，吹取青云道路平。主



   卷654_64 【冬日寄献庾员外】罗邺 

曾谒仙宫最上仙，西风许醉桂花前。争欢酒蚁浮金爵， 
从听歌尘扑翠蝉。秋霁卷帘凝锦席，夜阑吹笛称江天。 
却思紫陌觥筹地，兔缺乌沈欲半年。主



   卷654_65 【钓翁（一作郑谷诗）】罗邺 

来往烟波非定居，生涯蓑褐外无馀。闲垂两鬓任如鹤， 
只系一竿时得鱼。月浦扣船歌皎洁，雨蓬隈岸卧萧疏。 
行人误话金张贵，笑指北邙丘与墟。主



   卷654_66 【闻友人入越幕因以诗赠】罗邺 

稽岭春生酒冻销，烟鬟红袖恃娇饶。岸边丛雪晴香老， 
波上长虹晚影遥。正哭阮途归未得，更闻江笔赴嘉招。 
人间荣瘁真堪恨，坐想征轩鬓欲凋。主



   卷654_67 【东归】罗邺 

日日唯忧行役迟，东归可是有家归。都缘桂玉无门住， 
不算山川去路危。秦树梦愁黄鸟啭，吴江钓忆锦鳞肥。 
桃夭李艳清明近，惆怅当年意尽违。主



   卷654_68 【入关】罗邺 

古道槐花满树开，入关时节一蝉催。出门唯恐不先到， 
当路有谁长待来。似箭年光还可惜，如蓬生计更堪哀。 
故园若有渔舟在，应挂云帆早个回。主



   卷654_69 【览陈丕卷】罗邺 

雪宫词客燕宫游，一轴烟花象外搜。谩把蜀纹当昼展， 
徒夸湘碧带春流。吟时致我寒侵骨，得处疑君白尽头。 
从北南归明月夜，岭猿滩鸟更悠悠。主



   卷654_70 【巴南旅舍言怀】罗邺 

万浪千岩首未回，无憀相倚上高台。家山如画不归去， 
客舍似仇谁遣来。红泪罢窥连晓烛，碧波休引向春杯。 
后时若有青云望，何事偏教羽翼摧。主



   卷654_71 【登凌歊台】罗邺 

高台今日竟长闲，因想兴亡自惨颜。四海已归新雨露， 
六朝空认旧江山。槎翘独鸟沙汀畔，风递连墙雪浪间。 
好是轮蹄来往便，谁人不向此跻攀。主



   卷654_72 【仆射陂晚望】罗邺 

离人到此倍堪伤，陂水芦花似故乡。身事未知何日了， 
马蹄唯觉到秋忙。田园牢落东归晚，道路辛勤北去长。 
却羡无愁是沙鸟，双双相趁下斜阳。主



   卷654_73 【芳草】罗邺 

废苑墙南残雨中，似袍颜色正蒙茸。微香暗惹游人步， 
远绿才分斗雉踪。三楚渡头长恨见，五侯门外却难逢。 
年年纵有春风便，马迹车轮一万重。主



   卷654_74 【秋日留题蒋亭】罗邺 

西风才起一蝉鸣，便算关河马上程。碧浪鹢舟从此别， 
丹霄鹄箭忍无成。二年芳思随云雨，几日离歌恋旆旌。 
回首横塘更东望，露荷烟菊倍伤情。主



   卷654_75 【早发】罗邺 

一点灯残鲁酒醒，已携孤剑事离程。愁看飞雪闻鸡唱， 
独向长空背雁行。白草近关微有路，浊河连底冻无声。 
此中来往本迢递，况是驱羸客塞城。主



   卷654_76 【雁二首】罗邺 

暮天新雁起汀洲，红蓼花开水国愁。
想得故园今夜月，几人相忆在江楼。

早背胡霜过戍楼，又随寒日下汀洲。
江南江北多离别，忍报年年两地愁。



   卷654_77 【萤二首】罗邺 

水殿清风玉户开，飞光千点去还来。
无风无月长门夜，偏到阶前点绿苔。

裴回无烛冷无烟，秋径莎庭入夜天。
休向书窗来照字，近来红蜡满歌筵。



   卷654_78 【看花】罗邺 

花开只恐看来迟，及到愁如未看时。
家在楚乡身在蜀，一年春色负归期。



   卷654_79 【柳絮】罗邺 

处处东风扑晚阳，轻轻醉粉落无香。
就中堪恨隋堤上，曾惹龙舟舞凤凰。



   卷654_80 【云】罗邺 

纷纷霭霭遍江湖，得路为霖岂合无。
莫使悠飏只如此，帝乡还更暖苍梧。



   卷654_81 【芳草】罗邺 

曲江岸上天街里，两地纵生车马多。
不似萋萋南浦见，晚来烟雨半相和。



   卷654_82 【出都门】罗邺 

青门春色一花开，长到花时把酒杯。
自觉无家似潮水，不知归处去还来。



   卷654_83 【宫中二首】罗邺 

芳草长含玉辇尘，君王游幸此中频。
今朝别有承恩处，鹦鹉飞来说似人。

虽然自小属梨园，不识先皇玉殿门。
还是当时歌舞曲，今来何处最承恩。



   卷654_84 【河湟】罗邺 

河湟何计绝烽烟，免使征人更戍边。
尽放农桑无一事，遣教知有太平年。



   卷654_85 【闻子规】罗邺 

蜀魄千年尚怨谁，声声啼血向花枝。
满山明月东风夜，正是愁人不寐时。



   卷654_86 【望仙】罗邺 

千金垒土望三山，云鹤无踪羽卫还。
若说神仙求便得，茂陵何事在人间。



   卷654_87 【放鹧鸪】罗邺 

好傍青山与碧溪，刺桐毛竹待双栖。
花时迁客伤离别，莫向相思树上啼。



   卷654_88 【骊山】罗邺 

风摇岩桂露闻香，白鹿惊时出绕墙。
不向骊山锁宫殿，可知仙去是明皇。



   卷654_89 【梅花】罗邺 

繁如瑞雪压枝开，越岭吴溪免用栽。
却是五侯家未识，春风不放过江来。



   卷654_90 【鸡冠花】罗邺 

一枝秾艳对秋光，露滴风摇倚砌傍。
晓景乍看何处似，谢家新染紫罗裳。



   卷654_91 【汴河】罗邺 

炀帝开河鬼亦悲，生民不独力空疲。
至今呜咽东流水，似向清平怨昔时。



   卷654_92 【渡江有感】罗邺 

岸落残红锦雉飞，渡江船上夕阳微。
一枝犹负平生意，归去何曾胜不归。



   卷654_93 【题终南山僧堂】罗邺 

九衢终日见南山，名利何人肯掩关。
唯有吾师达真理，坐看霜树老云间。



   卷654_94 【大散岭】罗邺 

过往长逢日色稀，雪花如掌扑行衣。
岭头却望人来处，特地身疑是鸟飞。



   卷654_95 【嘉陵江】罗邺 

嘉陵南岸雨初收，江似秋岚不煞流。
此地终朝有行客，无人一为棹扁舟。



   卷654_96 【早行】罗邺 

雨洒江声风又吹，扁舟正与睡相宜。
无端戍鼓催前去，别却青山向晓时。



   卷654_97 【黄河晓渡】罗邺 

大河平野正穷秋，羸马羸僮古渡头。
昨夜莲花峰下月，隔帘相伴到明愁。



   卷654_98 【温泉】罗邺 

一条春水漱莓苔，几绕玄宗浴殿回。
此水贵妃曾照影，不堪流入旧宫来。



   卷654_99 【秋怨】罗邺 

梦断南窗啼晓乌，新霜昨夜下庭梧。
不知帘外如珪月，还照边城到晓无。



   卷654_100 【叹别】罗邺 

北来南去几时休，人在光阴似箭流。
直待江山尽无路，始因抛得别离愁。



   卷654_101 【送春】罗邺 

欲别东风剩黯然，亦知春去有明年。
世间争那人先老，更对残花一醉眠。



   卷654_102 【蜡烛】罗邺 

暖香红焰一时燃，缇幕初垂月落天。
堪恨兰堂别离夜，如珠似泪滴樽前。



   卷654_103 【陈宫】罗邺 

白玉尊前紫桂香，迎春阁上燕双双。
陈王半醉贵妃舞，不觉隋兵夜渡江。



   卷654_104 【水帘】罗邺 

万点飞泉下白云，似帘悬处望疑真。
若将此水为霖雨，更胜长垂隔路尘。



   卷654_105 【赏春（一作芳草，一作春游郁然有怀赋）】罗邺 

芳草和烟暖更青，闲门要路一时生。
年年点检人间事，唯有春风不世情。



   卷654_106 【叹平泉（一作伤平泉庄）】罗邺 

生前几到此亭台，寻叹投荒去不回。
若遣春风会人意，花枝尽合向南开。



   卷654_107 【长安春雨】罗邺 

兼风飒飒洒皇州，能滞轻寒阻胜游。
半夜五侯池馆里，美人惊起为花愁。



   卷654_108 【驾蜀回】罗邺 

上皇西幸却归秦，花木依然满禁春。
唯有贵妃歌舞地，月明空殿锁香尘。



   卷654_109 【吴王古宫井二首】罗邺 

古宫荒井曾平后，见说耕人又凿开。
拾得玉钗镌敕字，当时恩泽赐谁来。

含青薜荔随金甃，碧砌磷磷生绿苔。
莫言数尺无波水，曾与如花并照来。



   卷654_110 【江帆】罗邺 

别离不独恨蹄轮，渡口风帆发更频。
何处青楼方凭槛，半江斜日认归人。



   卷654_111 【为人感赠】罗邺 

歌舞从来最得名，如今老寄洛阳城。
当时醉送龙骧曲，留与谁家唱月明。



   卷654_112 【春江恨别】罗邺 

望断长川一叶舟，可堪归路更沿流。
重来别处无人见，芳草斜阳满渡头。



   卷654_113 【叹流水二首】罗邺 

人间莫谩惜花落，花落明年依旧开。
却最堪悲是流水，便同人事去无回。

龙跃虬蟠旋作潭，绕红溅绿下东南。
春风散入侯家去，漱齿花前酒半酣。



   卷654_114 【落第东归】罗邺 

年年春色独怀羞，强向东归懒举头。
莫道还家便容易，人间多少事堪愁。



   卷654_115 【镜】罗邺 

昔岁相知别有情，几回磨拭始将行。
如今老去愁无限，抱向闲窗却怕明。



   卷654_116 【南行】罗邺 

腊晴江暖鸊鹈飞，梅雪香黏越女衣。
鱼市酒村相识遍，短船歌月醉方归。



   卷654_117 【公子行】罗邺 

金鞍玉勒照花明，过后春风特地生。
半醉五侯门里出，月高犹在禁街行。



   卷654_118 【春日偶题城南韦曲】罗邺 

韦曲城南锦绣堆，千金不惜买花栽。
谁知豪贵多羁束，落尽春红不见来。



   卷654_119 【上东川顾尚书】罗邺 

轻财重义真公子，长策沈机继武侯。
龙节坐持兵十万，可怜三蜀尽无忧。



   卷654_120 【过王濬墓】罗邺 

埋骨千年近路尘，路傍碑号晋将军。
当时若使无功业，早个耕桑到此坟。



   卷654_121 【灞上感别】罗邺 

灞水何人不别离，无家南北倚空悲。
十年此路花时节，立马沾襟酒一卮。



   卷654_122 【春日与友人话别】罗邺 

酌坐对芳草，东风吹旅衣。最嫌驱马倦，自未有山归。 
华发将时逼，青云计又非。离襟一沾洒，回首正残晖。主



   卷654_123 【竹】罗邺 

翠叶才分细细枝，清阴犹未上阶墀。蕙兰虽许相依日， 
桃李还应笑后时。抱节不为霜霰改，成林终与凤凰期。 
渭滨若更征贤相，好作渔竿系钓丝。主



   卷654_124 【边将】罗邺 

马上乘秋欲建勋，飞狐夜斗出师频。若无紫塞烟尘事， 
谁识青楼歌舞人。战骨沙中金镞在，贺筵花畔玉盘新。 
由来边卒皆如此，只是君门合杀身。主



   卷654_125 【巴南旅泊】罗邺 

巴山惨别魂，巴水彻荆门。此地若重到，居人谁复存。 
落帆红叶渡，驻马白云村。却羡南飞雁，年年到故园。斋



   卷654_126 【河上逢友人】罗邺 

知君意不浅，立马问生涯。薄业无归地，他乡便是家。 
宵吟怜桂魄，朝起怯菱花。语尽黄河上，西风日又斜。古



   卷654_127 【偶题离亭】罗邺 

万般名利不关身，况待山平海变尘。五月波涛争下峡， 
满堂金玉为何人。谩夸浮世青云贵，未尽离杯白发新。 
谁似雨蓬蓬底客，渚花汀鸟自相亲。古



   卷654_128 【夏晚望嵩亭有怀】罗邺 

正怜云水与心违，湖上亭高对翠微。尽日不妨凭槛望， 
终年未必有家归。青蝉渐傍幽丛噪，白鸟时穿返照飞。 
此地又愁无计住，一竿何处是因依。古



   卷654_129 【途中寄友人】罗邺 

秋庭怅望别君初，折柳分襟十载馀。相见或因中夜梦， 
寄来多是隔年书。携樽座外花空老，垂钓江头柳渐疏。 
裁得诗凭千里雁，吟来宁不忆吾庐。古



   卷654_130 【伤侯第】罗邺 

世间荣辱半相和，昨日权门今雀罗。万古明君方纳谏， 
九江迁客更应多。碧池草熟人偷钓，画戟春闲莺乱过。 
几许乐僮无主后，不离邻巷教笙歌。古



   卷654_131 【春日过寿安山馆】罗邺 

旧国多将泉石亲，西游爱此拂行尘。帘开山色离亭午， 
步入松香别岛春。谁肯暂安耕钓地，相逢谩叹路岐身。 
归期不及桃花水，江上何曾鲙雪鳞。古



   卷654_132 【吴门再逢方干处士】罗邺 

天上高名世上身，垂纶何不驾蒲轮。一朝卿相俱前席， 
千古篇章冠后人。稽岭不归空挂梦，吴宫相值欲沾巾。 
吾王若致升平化，可独成周只渭滨。古



   卷654_133 【蝉】罗邺 

才入新秋百感生，就中蝉噪最堪惊。能催时节凋双鬓， 
愁到江山听一声。不傍管弦拘醉态，偏依杨柳挠离情。 
故园闻处犹惆怅，况是经年万里行。古



   卷654_134 【秋日留别义初上人】罗邺 

塞寺穷秋别远师，西风一雁倍伤悲。每嗟尘世长多事， 
重到禅斋是几时。霜岭自添红叶恨，月溪休和碧云词。 
关河回首便千里，飞锡南归讵可知。古



   卷654_135 【夏日宿灵岩寺宗公院】罗邺 

寺入千岩石路长，孤吟一宿远公房。卧听半夜杉坛雨， 
转觉中峰枕簟凉。花界已无悲喜念，尘襟自足是非妨。 
他年纵使重来此，息得心猿鬓已霜。古



   卷654_136 【冬日庙中书事呈栖白上人】罗邺 

日高荒庙掩双扉，杉径无人鸟雀悲。昨日江潮起归思， 
满窗风雨觉来时。何堪身计长如此，闲尽炉灰却是疑。 
赖有碧云吟句客，禅馀相访说新诗。古



   卷654_137 【夏日题远公北阁】罗邺 

危阁压山冈，晴空疑鸟行。胜搜花界尽，响益梵音长。 
有月堪先到，无风亦自凉。人烟纷绕绕，诸树共苍苍。 
榻恋高楼语，瓯怜昼茗香。此身闲未得，驱马入残阳。古



   卷654_138 【秋蝶二首】罗邺 

秦楼花发时，秦女笑相随。及到秋风日，飞来欲问谁。主

似厌栖寒菊，翩翩占晚阳。愁人如见此，应下泪千行。知



   卷654_139 【秋别】罗邺 

别路垂杨柳，秋风凄管弦。青楼君去后，明月为谁圆。斋



   卷654_140 【共友人看花】罗邺 

愁将万里身，来伴看花人。何事独惆怅，故园还又春。知



   卷654_141 【行次】罗邺 

终日长程复短程，一山行尽一山青。
路傍君子莫相笑，天上由来有客星。



   卷654_142 【凤州北楼】罗邺 

城上层楼北望时，闲云远水自相宜。
人人尽道堪图画，枉遣山翁醉习池。



   卷654_143 【赠僧】罗邺 

繁华举世皆如梦，今古何人肯暂闲。
唯有东林学禅客，白头闲坐对青山。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十五 
 
   
　 
　

　
 　



   卷655_1 【曲江春感（一题作归五湖）】罗隐 

江头日暖花又开，江东行客心悠哉。高阳酒徒半凋落， 
终南山色空崔嵬。圣代也知无弃物，侯门未必用非才。 
一船明月一竿竹，家住五湖归去来。主



   卷655_2 【皇陂】罗隐 

皇陂潋滟深复深，陂西下马聊登临。垂杨风轻弄翠带， 
鲤鱼日暖跳黄金。三月穷途无胜事，十年流水见归心。 
输他谷口郑夫子，偷得闲名说至今。主



   卷655_3 【寄郑补阙】罗隐 

夫子门前数仞墙，每经过处忆游梁。路从青琐无因见， 
恩在丹心不可忘。未必便为谗口隔，只应贪草谏书忙。 
别来愁悴知多少，两度槐花马上黄。主



   卷655_4 【牡丹花】罗隐 

似共东风别有因，绛罗高卷不胜春。若教解语应倾国， 
任是无情亦动人。芍药与君为近侍，芙蓉何处避芳尘。 
可怜韩令功成后，辜负秾华过此身。主



   卷655_5 【黄河】罗隐 

莫把阿胶向此倾，此中天意固难明。解通银汉应须曲， 
才出昆仑便不清。高祖誓功衣带小，仙人占斗客槎轻。 
三千年后知谁在，何必劳君报太平。主



   卷655_6 【汴河】罗隐 

当时天子是闲游，今日行人特地愁。柳色纵饶妆故国， 
水声何忍到扬州。乾坤有意终难会，黎庶无情岂自由。 
应笑秦皇用心错，谩驱神鬼海东头。主



   卷655_7 【西京崇德里居】罗隐 

进乏梯媒退又难，强随豪贵殢长安。风从昨夜吹银汉， 
泪拟何门落玉盘。抛掷红尘应有恨，思量仙桂也无端。 
锦鳞赪尾平生事，却被闲人把钓竿。主



   卷655_8 【投所思】罗隐 

憔悴长安何所为，旅魂穷命自相疑。满川碧嶂无归日， 
一榻红尘有泪时。雕琢只应劳郢匠，膏肓终恐误秦医。 
浮生七十今三十，从此凄惶未可知。主



   卷655_9 【经张舍人旧居（一题作河中经故翰林张舍人所居）】罗隐 

行尘不是昔时尘，谩向朱门忆侍臣。一榻已无开眼处， 
九泉应有爱才人。文馀吐凤他年诏，树想栖鸾旧日春。 
从此恩深转难报，夕阳衰草泪沾巾。主



   卷655_10 【雒城作】罗隐 

大卤旌旗出洛滨，此中烟月已埃尘。更无楼阁寻行处， 
只有山川识野人。早得铸金夸范蠡，旋闻垂钓哭平津。 
旧游难得时难遇，回首空城百草春。主



   卷655_11 【姑苏城南湖陪曹使君游】罗隐 

水蓼花红稻穗黄，使君兰棹泛回塘。倚风荇藻先开路， 
迎旆凫鷖尽著行。手里兵符神与术，腰间金印彩为囊。 
少年太守勋庸盛，应笑燕台两鬓霜。主



   卷655_12 【秋日有寄姑苏曹使君】罗隐 

多病无因棹小舟，阖闾城下谒名侯。水寒不见双鱼信， 
风便唯闻五袴讴。早说用兵长暗合，近传观稼亦闲游。 
须知谢奕依前醉，闲阻清谈又一秋。主



   卷655_13 【送章碣赴举】罗隐 

苹鹿歌中别酒催，粉闱星彩动昭回。久经罹乱心应破， 
乍睹升平眼渐开。顾我昔年悲玉石，怜君今日蕴风雷。 
龙门盛事无因见，费尽黄金老隗台。主



   卷655_14 【寄杨秘书】罗隐 

湖水平来见鲤鱼，偶因烹处得琼琚。披寻藻思千重后， 
吟想冰光万里馀。漳浦病来情转薄，赤城吟苦意何如。 
锦衣公子怜君在，十载兵戈从板舆。主



   卷655_15 【往年进士赵能卿尝话金庭胜事，见示叙】罗隐 

会稽诗客赵能卿，往岁相逢话石城。正恨故人无上寿， 
喜闻良宰有高情。山朝佐命层层耸，水接飞流步步清。 
两火一刀罹乱后，会须乘兴雪中行。主



   卷655_16 【得宣州窦尚书书因投寄二首】罗隐 

双鱼迢递到江滨，伤感南陵旧主人。万里朝台劳寄梦， 
十年侯国阻趋尘。寻知乱后尝辞禄，共喜闲来得养神。 
时见齐山敬亭客，不堪戎马战征频。主

曾逐旌旗过板桥，世途多难竟蓬飘。步兵校尉辞公府， 
车骑将军忆本朝。醉里旧游还历历，病中衰鬓奈萧萧。 
遗簪堕履应留念，门客如今只下僚。斋



   卷655_17 【雪】罗隐 

细玉罗纹下碧霄，杜门颜巷落偏饶。巢居只恐高柯折， 
旅客愁闻去路遥。撅冻野蔬和粉重，扫庭松叶带酥烧。 
寒窗呵笔寻诗句，一片飞来纸上销。斋



   卷655_18 【暇日有寄姑苏曹使君兼呈张郎中郡中宾僚】罗隐 

嘉植阴阴覆剑池，此中能政动神祇。湖边观稼雨迎马， 
城外犒军风满旗。融酒徒夸无算爵，俭莲还少最高枝。 
珊瑚笔架真珠履，曾和陈王几首诗。斋



   卷655_19 【寄右省王谏议】罗隐 

耳边要静不得静，心里欲闲终未闲。自是宿缘应有累， 
可能时事更相关。鱼惭张翰辞东府，鹤怨周颙负北山。 
看却金庭芝朮老，又驱车入七人班。斋



   卷655_20 【焚书坑】罗隐 

千载遗踪一窖尘，路傍耕者亦伤神。
祖龙算事浑乖角，将谓诗书活得人。



   卷655_21 【始皇陵】罗隐 

荒堆无草树无枝，懒向行人问昔时。
六国英雄漫多事，到头徐福是男儿。



   卷655_22 【送沈先辈归送上嘉礼（一作送沈光及第后东归兼赴嘉礼）】罗隐 

青青月桂触人香，白苎衫轻称沈郎。好继马卿归故里， 
况闻山简在襄阳。杯倾别岸应须醉，花傍征车渐欲芳。 
拟把金钱赠嘉礼，不堪栖屑困名场。斋



   卷655_23 【春日叶秀才曲江】罗隐 

江花江草暖相隈，也向江边把酒杯。春色恼人遮不得， 
别愁如疟避还来。安排贱迹无良策，裨补明时望重才。 
一曲吴歌齐拍手，十年尘眼未曾开。斋



   卷655_24 【西京道德里】罗隐 

秦树团团夕结阴，此中庄舄动悲吟。一枝丹桂未入手， 
万里苍波长负心。老去渐知时态薄，愁来唯愿酒杯深。 
七雄三杰今何在，休为闲人泪满襟。斋



   卷655_25 【忆夏口】罗隐 

汉阳渡口兰为舟，汉阳城下多酒楼。当年不得尽一醉， 
别梦有时还重游。襟带可怜吞楚塞，风烟只好狎江鸥。 
月明更想曾行处，吹笛桥边木叶秋。斋



   卷655_26 【武牢关】罗隐 

楚人曾此限封疆，不见清阴六里长。一壑暮声何怨望， 
数峰秋势自颠狂。由来四皓须神伏，大抵秦皇谩气强。 
欲学鸡鸣试关吏，太平时节懒思量。斋



   卷655_27 【途中献晋州孟中丞】罗隐 

太平天子念蒲东，又委星郎养育功。昨日隼旟辞阙下， 
今朝珠履在河中。楼移庾亮千山月，树待袁宏一扇风。 
不及政成应入拜，晋州何足展清通。斋



   卷655_28 【长安秋夜】罗隐 

远闻天子似羲皇，偶舍渔乡入帝乡。五等列侯无故旧， 
一枝仙桂有风霜。灯欹短焰烧离鬓，漏转寒更滴旅肠。 
归计未知身已老，九衢双阙夜苍苍。斋



   卷655_29 【春晚寄钟尚书】罗隐 

宰府初开忝末尘，四年谈笑隔通津。官资肯便矜中路， 
酒醆还应忆故人。江畔旧游秦望月，槛前公事镜湖春。 
如今莫问西禅坞，一炷寒香老病身。斋



   卷655_30 【秋晓寄友人】罗隐 

洞庭霜落水云秋，又泛轻涟任去留。世界高谈今已得， 
宦途清贵旧曾游。手中彩笔夸题凤，天上泥封奖狎鸥。 
更见南来钓翁说，醉吟还上木兰舟。斋



   卷655_31 【秋日有酬（一作寄王师范）】罗隐 

旧业传家有宝刀，近闻馀力更挥毫。腰间印佩黄金重， 
卷里诗裁白雪高。宴罢嘉宾迎凤藻，猎归诸将问龙韬。 
分茅列土才三十，犹拟回头赌锦袍。斋



   卷655_32 【所思】罗隐 

梁王兔苑荆榛里，炀帝鸡台梦想中。只觉惘然悲谢傅， 
未知何以报文翁。生灵不幸台星拆，造化无情世界空。 
划尽寒灰始堪叹，满庭霜叶一窗风。斋



   卷655_33 【送魏校书兼呈曹使君】罗隐 

乱离无计驻生涯，又事东游惜岁华。村店酒旗沽竹叶， 
野桥梅雨泊芦花。雠书发迹官虽屈，负米安亲路不赊。 
应见使君论世旧，扫门重得向曹家。斋



   卷655_34 【四皓庙】罗隐 

汉惠秦皇事已闻，庙前高木眼前云。
楚王谩费闲心力，六里青山尽属君。



   卷655_35 【浮云】罗隐 

溶溶曳曳自舒张，不向苍梧即帝乡。
莫道无心便无事，也曾愁杀楚襄王。



   卷655_36 【早发】罗隐 

北去南来无定居，此生生计竟何如。
酷怜一觉平明睡，长被鸡声恶破除。



   卷655_37 【香】罗隐 

沈水良材食柏珍，博山烟暖玉楼春。
怜君亦是无端物，贪作馨香忘却身。



   卷655_38 【邺城】罗隐 

台上年年掩翠蛾，台前高树夹漳河。
英雄亦到分香处，能共常人较几多。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十六 
 
   
　 
　

　
 　



   卷656_1 【七夕】罗隐 

络角星河菡萏天，一家欢笑设红筵。应倾谢女珠玑箧， 
尽写檀郎锦绣篇。香帐簇成排窈窕，金针穿罢拜婵娟。 
铜壶漏报天将晓，惆怅佳期又一年。古



   卷656_2 【送臧濆下第谒窦鄜州】罗隐 

赋得长杨不直钱，却来京口看莺迁。也知绛灌轻才子， 
好谒尤常醉少年。万里故乡云缥缈，一春生计泪澜汍。 
多情柱史应相问，与话归心正浩然。古



   卷656_3 【清明日曲江怀友】罗隐 

君与田苏即旧游，我于交分亦绸缪。二年隔绝黄泉下， 
尽日悲凉曲水头。鸥鸟似能齐物理，杏花疑欲伴人愁。 
寡妻稚子应寒食，遥望江陵一泪流。古



   卷656_4 【送郑州严员外】罗隐 

欲将刀笔润王猷，东去先分圣主忧。满扇好风吹郑圃， 
一车甘雨别皇州。尚书碛冷鸿声晚，仆射陂寒树影秋。 
从此文星在何处，武牢关外庾公楼。古



   卷656_5 【孙员外赴阙后重到三衢】罗隐 

远山高枝思悠哉，重倚危楼尽一杯。谢守已随征诏入， 
鲁儒犹逐断蓬来。地寒谩忆移暄手，时急方须济世才。 
宣室夜阑如有问，可能全忘未然灰。古



   卷656_6 【衡阳泊木居士庙下作（一题作题木居士庙）】罗隐 

乌噪残阳草满庭，此中枯木似人形。只应神物长为主， 
未必浮槎即有灵。八月风波飘不去，四时黍稷荐惟馨。 
南朝庾信无因赋，牢落祠前水气腥。古



   卷656_7 【钟陵见杨秀才（一题作见进士杨寻）】罗隐 

孺亭滕阁少踟蹰，三度南游一事无。只觉流年如鸟逝， 
不知何处有龙屠。云归洪井枝柯敛，水下漳江气色粗。 
赖得与君同此醉，醒来愁被鬼揶揄。古



   卷656_8 【自湘川东下立春泊夏口阻风登孙权城】罗隐 

吴门此去逾千里，湘浦离来想数旬。只见风师长占路， 
不知青帝已行春。危怜坏堞犹遮水，狂爱寒梅欲傍人。 
事往时移何足问，且凭村酒暖精神。古



   卷656_9 【春日忆湖南旧游寄卢校书】罗隐 

旅榜前年过洞庭，曾提刀笔事甘宁。玳筵离隔将军幕， 
朱履频窥处士星。恩重匣中孤剑在，梦馀江畔数峰青。 
金貂见服嘉宾散，回首昭丘一涕零。古



   卷656_10 【贺淮南节度卢员外赐绯】罗隐 

俭莲高贵九霄闻，粲粲朱衣降五云。骢马早年曾避路， 
银鱼今日且从军。御题彩服垂天眷，袍展花心透縠纹。 
应笑当年老莱子，鲜华都自降明君。古



   卷656_11 【春日独游禅智寺】罗隐 

树远连天水接空，几年行乐旧隋宫。花开花谢还如此， 
人去人来自不同。鸾凤调高何处酒，吴牛蹄健满车风。 
思量只合腾腾醉，煮海平陈一梦中。古



   卷656_12 【和淮南李司空同转运员外（一作同转运卢员外赐绯）】罗隐 

层层高阁旧瀛洲，此地须征第一流。丞相近年萦倚望， 
重才今日喜遨游。荣持健笔金黄贵，恨咽离筵管吹秋。 
谁继伊皋送行句，梁王诗好郢人愁。古



   卷656_13 【后土庙】罗隐 

四海兵戈尚未宁，始于云外学仪形。九天玄女犹无圣， 
后土夫人岂有灵。一带好云侵鬓绿，两层危岫拂眉青。 
韦郎年少知何在，端坐思量太白经。古



   卷656_14 【金陵夜泊】罗隐 

冷烟轻淡傍衰丛，此夕秦淮驻断蓬。栖雁远惊沽酒火， 
乱鸦高避落帆风。地销王气波声急，山带秋阴树影空。 
六代精灵人不见，思量应在月明中。古



   卷656_15 【上江州陈员外】罗隐 

寒江九派转城楼，东下钟陵第一州。人自中台方贵盛， 
地从西晋即风流。旧班久望鹓晴翥，馀力犹闻虎夜浮。 
应恨属官无健令，异时佳节阻闲游。古



   卷656_16 【广陵开元寺阁上作】罗隐 

满槛山川漾落晖，槛前前事去如飞。云中鸡犬刘安过， 
月里笙歌炀帝归。江蹙海门帆散去，地吞淮口树相依。 
红楼翠幕知多少，长向东风有是非。古



   卷656_17 【上鄂州韦尚书】罗隐 

往岁先皇驭九州，侍臣才业最风流。文穷典诰虽馀力， 
俗致雍熙尽密谋。兰省换班青作绶，柏台前引绛为鞲。 
都缘未负江山兴，开济生灵校一秋。古



   卷656_18 【早春巴陵道中】罗隐 

远雪亭亭望未销，岳阳春浅似相饶。短芦冒土初生笋， 
高柳偷风已弄条。波泛洞庭猵獭健，谷连荆楚鬼神妖。 
中流菱唱泊何处，一只画船兰作桡。古



   卷656_19 【广陵秋日酬进士臧濆见寄】罗隐 

驿西斜日满窗前，独凭秋栏思渺绵。数尺断蓬惭故国， 
一轮清镜泣流年。已知世事真徒尔，纵有心期亦偶然。 
空愧荀家好兄弟，雁来鱼去是因缘。古



   卷656_20 【淮南送李司空朝觐】罗隐 

圣君宵旰望时雍，丹诏西来雨露浓。宣父道高休叹凤， 
武侯才大本吟龙。九州似鼎终须负，万物为铜只待熔。 
腊后春前更何事，便看经度奏东封。古



   卷656_21 【秋日禅智寺见裴郎中题名寄韦瞻】罗隐 

野寺疏钟万木秋，偶寻题处认名侯。官离南郡应闲暇， 
地胜东山想驻留。百醆浓醪成别梦，两行垂露浣羁愁。 
心知只有韦公在，更对真踪话旧游。古



   卷656_22 【广陵春日忆池阳有寄】罗隐 

烟水濛濛接板桥，数年经历驻征桡。醉凭危槛波千顷， 
愁倚长亭柳万条。别后故人冠獬豸，病来知己赏鹪鹩。 
清流夹宅千家住，会待闲乘一信潮。古



   卷656_23 【春中湘中题岳麓寺僧舍】罗隐 

蟾宫虎穴两皆休，来凭危栏送远愁。多事林莺还谩语， 
薄情边雁不回头。春融只待乾坤醉，水阔深知世界浮。 
欲共高僧话心迹，野花芳草奈相尤。古



   卷656_24 【出试后投所知】罗隐 

此日蓬壶两日程，当时消息甚分明。桃须曼倩催方熟， 
橘待洪崖遣始行。岛外音书应有意，眼前尘土渐无情。 
莫教更似山西鼠，啮破愁肠恨一生。古



   卷656_25 【湘南春日怀古】罗隐 

晴江春暖兰蕙薰，凫鹥苒苒鸥著群。洛阳贾谊自无命， 
少陵杜甫兼有文。空阔远帆遮落日，苍茫野树碍归云。 
松醪酒好昭潭静，闲过中流一吊君。古



   卷656_26 【江州望庐山】罗隐 

东南苍翠何崔嵬，横流一望幽抱开。影寒已令水底去， 
脚阔欲过湖心来。深处不唯容鬼怪，暗中兼恐有风雷。 
仙人往往今谁在，红杏花香重首回。古



   卷656_27 【金陵寄窦尚书】罗隐 

二年岐路有西东，长忆优游楚驿中。虎帐谈高无客继， 
马卿官傲少人同。世危肯使依刘表，山好犹能忆谢公。 
此去此恩言不得，谩将闲泪对春风。古



   卷656_28 【清溪江令公宅】罗隐 

蛮笺象管夜深时，曾赋陈宫第一诗。宴罢风流人不见， 
废来踪迹草应知。莺怜胜事啼空巷，蝶恋馀香舞好枝。 
还有往年金甃井，牧童樵叟等闲窥。古



   卷656_29 【郑州献卢舍人（时本官王令公收复两京后）】罗隐 

海槎闲暇阆风轻，不是安流不肯行。鸡省露浓汤饼熟， 
凤池烟暖诏书成。渔筹已合光儒梦，尧印何妨且治兵。 
会待两都收复后，右图仪表左题名。古



   卷656_30 【别池阳所居】罗隐 

黄尘初起此留连，火耨刀耕六七年。雨夜老农伤水旱， 
雪晴渔父共舟船。已悲世乱身须去，肯愧途危迹屡迁。 
却是九华山有意，列行相送到江边。古



   卷656_31 【送内使周大夫自杭州朝贡】罗隐 

八都上将近平戎，便附輶轩奏圣聪。三接驾前朝觐礼， 
一函江表战征功。云间阆苑何时见，水底瑶池触处通。 
知有殿庭馀力在，莫辞消息寄西风。古



   卷656_32 【酬黄从事怀旧见寄】罗隐 

旧游不合到心中，把得君诗意亦同。水馆酒阑清夜月， 
香街人散白杨风。长绳系日虽难绊，辨口谈天不易穷。 
世事自随蓬转在，思量何处是飞蓬。古



   卷656_33 【绣】罗隐 

一片丝罗□□□，洞房西室女工劳。花随玉指添春色， 
鸟逐金针长羽毛。蜀锦谩夸声自贵，越绫虚说价功高。 
可中用作鸳鸯被，红叶枝枝不碍刀。古



   卷656_34 【西施】罗隐 

家国兴亡自有时，吴人何苦怨西施。
西施若解倾吴国，越国亡来又是谁。



   卷656_35 【自遣】罗隐 

得即高歌失即休，多愁多恨亦悠悠。
今朝有酒今朝醉，明日愁来明日愁。



   卷656_36 【白角篦】罗隐 

白似琼瑶滑似苔，随梳伴镜拂尘埃。
莫言此个尖头物，几度撩人恶发来。



   卷656_37 【铜雀台】罗隐 

强歌强舞竟难胜，花落花开泪满膺。
只合当年伴君死，免交憔悴望西陵。



   卷656_38 【鹦鹉】罗隐 

莫恨雕笼翠羽残，江南地暖陇西寒。
劝君不用分明语，语得分明出转难。



   卷656_39 【金钱花】罗隐 

占得佳名绕树芳，依依相伴向秋光。
若教此物堪收贮，应被豪门尽劚将。



   卷656_40 【梅】罗隐 

天赐胭脂一抹腮，盘中磊落笛中哀。
虽然未得和羹便，曾与将军止渴来。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十七 
 
   
　 
　

　
 　



   卷657_1 【钱尚父生日】罗隐 

大昴分光降斗牛，兴唐宗社作诸侯。伊夔事业扶千载， 
韩白机谋冠九州。贵盛上持龙节钺，延长应续鹤春秋。 
锦衣玉食将何报，更俟庄椿一举头。知



   卷657_2 【寄前户部陆郎中】罗隐 

出驯桑雉入朝簪，箫洒清名映士林。近日篇章欺白雪， 
早年词赋得黄金。桂堂纵道探龙颔，兰省何曾驻鹤心。 
离乱事多人不会，酒浓花暖且闲吟。知



   卷657_3 【登瓦棺寺阁】罗隐 

下盘空迹上云浮，偶逐僧行步步愁。暂憩已知须用意， 
渐来争忍不回头。烟中树老重江晚，铎外风轻四境秋。 
懒指台城更东望，鹊飞龙斗尽荒丘。知



   卷657_4 【九华山费征君所居】罗隐 

草堂何处试徘徊，见说遗踪向此开。蟾桂自归三径后， 
鹤书曾降九天来。白云事迹依前在，青琐光阴竟不回。 
尽夕为君思曩日，野泉呜咽路莓苔。知



   卷657_5 【途中寄怀】罗隐 

不知何处是前程，合眼腾腾信马行。两鬓已衰时未遇， 
数峰虽在病相撄。尘埃巩洛虚光景，诗酒江湖漫姓名。 
试哭军门看谁问，旧来还似祢先生。知



   卷657_6 【京口见李侍郎】罗隐 

傞傞江柳欲矜春，铁瓮城边见故人。屈指不堪言甲子， 
披风常记是庚申。别来且喜身俱健，乱后休悲业尽贫。 
还有杖头沽酒物，待寻山寺话逡巡。知



   卷657_7 【秋日酬张特玄】罗隐 

病寄南徐两度秋，故人依约亦扬州。偶因雁足思闲事， 
拟棹孤舟访旧游。风急几闻江上笛，月高谁共酒家楼。 
平生意气消磨尽，甘露轩前看水流。知



   卷657_8 【登高咏菊尽（一作李山甫诗）】罗隐 

篱畔霜前偶得存，苦教迟晚避兰荪。能销造化几多力， 
不受阳和一点恩。生处岂容依玉砌，要时还许上金樽。 
陶公没后无知己，露滴幽丛见泪痕。知



   卷657_9 【登夏州城楼】罗隐 

寒城猎猎戍旗风，独倚危楼怅望中。万里山河唐土地， 
千年魂魄晋英雄。离心不忍听边马，往事应须问塞鸿。 
好脱儒冠从校尉，一枝长戟六钧弓。知



   卷657_10 【水边偶题】罗隐 

野水无情去不回，水边花好为谁开。只知事逐眼前去， 
不觉老从头上来。穷似丘轲休叹息，达如周召亦尘埃。 
思量此理何人会，蒙邑先生最有才。知



   卷657_11 【故洛阳公镇大梁时隐得游门下今之经历事往…以伤以谢】罗隐 

孤舟欲泊思何穷，曾忆西来值雪中。珠履少年初满座， 
白衣游子也从公。狂抛赋笔琉璃冷，醉倚歌筵玳瑁红。 
今日斯文向谁说，泪碑棠树两成空。知



   卷657_12 【杜陵秋思】罗隐 

南望商於北帝都，两堪栖托两无图。只闻斥逐张公子， 
不觉悲同楚大夫。岩畔早凉生紫桂，井边疏影落高梧。 
一杯渌酒他年忆，沥向清波寄五湖。知



   卷657_13 【隐尝在江陵忝故中令白公叨蒙知遇…遂成长句】罗隐 

往岁酂侯镇渚宫，曾将清律暖孤蓬。才怜曼倩三冬后， 
艺许由基一箭中。言重不能轻薄命，地寒终是泣春风。 
凤凰池涸台星拆，回首岐山忆至公。知



   卷657_14 【夜泊毗陵无锡县有寄】罗隐 

草虫幽咽树初团，独系孤舟夜已阑。浊浪势奔吴苑急， 
疏钟声彻惠山寒。愁催鬓发凋何易，贫恋家乡别渐难。 
他日亲朋应大笑，始知书剑是无端。知



   卷657_15 【桃花】罗隐 

暖触衣襟漠漠香，间梅遮柳不胜芳。数枝艳拂文君酒， 
半里红欹宋玉墙。尽日无人疑怅望，有时经雨乍凄凉。 
旧山山下还如此，回首东风一断肠。知



   卷657_16 【筹笔驿】罗隐 

抛掷南阳为主忧，北征东讨尽良筹。时来天地皆同力， 
运去英雄不自由。千里山河轻孺子，两朝冠剑恨谯周。 
唯馀岩下多情水，犹解年年傍驿流。知



   卷657_17 【重过随州故兵部李侍郎恩知因抒长句】罗隐 

庄周高论伯牙琴，闲夜思量泪满襟。四海共谁言近事， 
九原从此负初心。鸥翻汉浦风波急，雁下郧溪雾雨深。 
惭愧苍生还有意，解歌襦袴至如今。知



   卷657_18 【商於驿楼东望有感】罗隐 

山川去接汉江东，曾伴隋侯醉此中。歌绕夜梁珠宛转， 
舞娇春席雪朦胧。棠遗善政阴犹在，薤送哀声事已空。 
惆怅知音竟难得，两行清泪白杨风。知



   卷657_19 【寄南城韦逸人】罗隐 

杜甫诗中韦曲花，至今无赖尚豪家。美人晓折露沾袖， 
公子醉时香满车。万里丹青传不得，二年风雨恨无涯。 
羡他南涧高眠客，春去春来任物华。知



   卷657_20 【梅花】罗隐 

吴王醉处十馀里，照野拂衣今正繁。经雨不随山鸟散， 
倚风疑共路人言。愁怜粉艳飘歌席，静爱寒香扑酒樽。 
欲寄所思无好信，为人惆怅又黄昏。知



   卷657_21 【淮南高骈所造迎仙楼】罗隐 

鸾音鹤信杳难回，凤驾龙车早晚来。仙境是谁知处所， 
人间空自造楼台。云侵朱槛应难到，虫网闲窗永不开。 
子细思量成底事，露凝风摆作尘埃。知



   卷657_22 【和禅月大师见赠】罗隐 

高僧惠我七言诗，顿豁尘心展白眉。秀似谷中花媚日， 
清如潭底月圆时。应观法界莲千叶，肯折人间桂一支。 
漂荡秦吴十馀载，因循犹恨识师迟。知



   卷657_23 【谒文宣王庙】罗隐 

晚来乘兴谒先师，松柏凄凄人不知。九仞萧墙堆瓦砾， 
三间茅殿走狐狸。雨淋状似悲麟泣，露滴还同叹凤悲。 
傥使小儒名稍立，岂教吾道受栖迟。知



   卷657_24 【代文宣王答】罗隐 

三教之中儒最尊，止戈为武武尊文。吾今尚自披蓑笠， 
你等何须读典坟。释氏宝楼侵碧汉，道家宫殿拂青云。 
若教颜闵英灵在，终不羞他李老君。知



   卷657_25 【重送朗州张员外】罗隐 

朱轮此去正春风，且驻青云听断蓬。一榻早年容孺子， 
双旌今日别文翁。诚知汲善心长在，争奈干时迹转穷。 
酬德酬恩两无路，谩劳惆怅凤城东。知



   卷657_26 【广陵秋夜读进士常修三篇因题】罗隐 

入蜀归吴三首诗，藏于笥箧重于师。剑关夜读相如听， 
瓜步秋吟炀帝悲。景物也知输健笔，时情谁不许高枝。 
明年二月春风里，江岛闲人慰所思。知



   卷657_27 【逼试投所知】罗隐 

桃在仙翁旧苑傍，暖烟轻霭扑人香。十年此地频偷眼， 
二月春风最断肠。曾恨梦中无好事，也知囊里有仙方。 
寻思仙骨终难得，始与回头问玉皇。知



   卷657_28 【汉江上作】罗隐 

汉江波浪渌于苔，每到江边病眼开。半雨半风终日恨， 
无名无迹几时回。云生岸谷秋阴合，树接帆樯晚思来。 
对此空惭圣明代，忍教缨上有尘埃。知



   卷657_29 【秋夜寄进士顾荣】罗隐 

秋河耿耿夜沈沈，往事三更尽到心。多病谩劳窥圣代， 
薄才终是费知音。家山梦后帆千尺，尘土搔来发一簪。 
空羡良朋尽高价，可怜东箭与南金。知



   卷657_30 【寄渭北徐从事】罗隐 

暖云慵堕柳垂条，骢马徐郎过渭桥。官秩旧参荀秘监， 
樽罍今伴霍嫖姚。科随鹄箭频曾中，礼向侯弓以重招。 
莫恨东风促行李，不多时节却归朝。知



   卷657_31 【徐寇南逼感事献江南知己次韵】罗隐 

酒阑离思浩无穷，西望维扬忆数公。万里飘零身未了， 
一家知奖意曾同。云横晋国尘应暗，路转吴江信不通。 
今日便成卢子谅，满襟珠泪堕霜风。知



   卷657_32 【寄三衢孙员外】罗隐 

小敷文伯见何时，南望三衢渴复饥。天子未能崇典诰， 
诸生徒欲恋旌旗。风高绿野苗千顷，露冷平楼酒满卮。 
尽是数旬陪奉处，使君争肯不相思。知



   卷657_33 【淮南送卢端公归台】罗隐 

凤鸾势逸九霄宽，北去南来任羽翰。朱绂两参王俭府， 
绣衣三领杜林官。道从上国曾匡济，才向牢盆始重难。 
应笑张纲谩生事，埋轮不得在长安。知



   卷657_34 【炀帝陵】罗隐 

入郭登桥出郭船，红楼日日柳年年。
君王忍把平陈业，只博雷塘数亩田。



   卷657_35 【马嵬坡】罗隐 

佛屋前头野草春，贵妃轻骨此为尘。
从来绝色知难得，不破中原未是人。



   卷657_36 【柳】罗隐 

灞岸晴来送别频，相偎相倚不胜春。
自家飞絮犹无定，争解垂丝绊路人。



   卷657_37 【隋堤柳】罗隐 

夹路依依千里遥，路人回首认隋朝。
春风未借宣华意，犹费工夫长绿条。



   卷657_38 【孟浩然墓】罗隐 

数步荒榛接旧蹊，寒江漠漠草凄凄。
鹿门黄土无多少，恰到书生冢便低。



   卷657_39 【秦纪】罗隐 

长策东鞭及海隅，鼋鼍奔走鬼神趋。
怜君未到沙丘日，肯信人间有死无。



   卷657_40 【仙掌】罗隐 

掌前流水驻无尘，掌下轩车日日新。
谩向山头高举手，何曾招得路行人。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十八 
 
   
　 
　

　
 　



   卷658_1 【咏月】罗隐 

湖上风高动白蘋，暂延清景此逡巡。隔年违别成何事， 
半夜相看似故人。蟾向静中矜爪距，兔隈明处弄精神。 
嫦娥老大应惆怅，倚泣苍苍桂一轮。主



   卷658_2 【宿荆州江陵驿】罗隐 

西游象阙愧知音，东下荆溪称越吟。风动芰荷香四散， 
月明楼阁影相侵。闲欹别枕千般梦，醉送征帆万里心。 
薜荔衣裳木兰楫，异时烟雨好追寻。主



   卷658_3 【抚州别阮兵曹】罗隐 

雪晴天外见诸峰，幽轧行轮有去踪。内史宅边今独恨， 
步兵厨畔旧相容。十年别鬓疑朝镜，千里归心著晚钟。 
若不他时更青眼，未知谁肯荐临邛。主



   卷658_4 【新安投所知】罗隐 

少年容易舍樵渔，曾辱明公荐子虚。汉殿夜寒时不食， 
宋都风急命何疏。云埋野艇吟归去，草没山田赋遂初。 
长剑一寻歌一奏，此心争肯为鲈鱼。主



   卷658_5 【江边有寄】罗隐 

江边旧业半雕残，每轸归心即万端。狂折野梅山店暖， 
醉吹村笛酒楼寒。只言圣代谋身易，争奈贫儒得路难。 
同病同忧更何事，为君提笔画渔竿。主



   卷658_6 【送友人归夷门】罗隐 

二年流落大梁城，每送君归即有情。别路算来成底事， 
旧游言著似前生。苑荒懒认词人会，门在空怜烈士名。 
至竟男儿分应定，不须惆怅谷中莺。主



   卷658_7 【湘中见进士乔诩】罗隐 

吴公台下别经秋，破虏城边暂驻留。一笑有情堪解梦， 
数年无故不同游。云牵楚思横鱼艇，柳送乡心入酒楼。 
且酌松醪依旧醉，谁能相见向春愁。主



   卷658_8 【上霅川裴郎中】罗隐 

贵提金印出咸秦，潇洒江城两度春。一派水清疑见胆， 
数重山翠欲留人。望崇早合归黄阁，诗好何妨恋白蘋。 
自是受恩心未足，却垂双翅羡吴均。主



   卷658_9 【钱塘江潮】罗隐 

怒声汹汹势悠悠，罗刹江边地欲浮。漫道往来存大信， 
也知反覆向平流。任抛巨浸疑无底，猛过西陵只有头。 
至竟朝昏谁主掌，好骑赪鲤问阳侯。主



   卷658_10 【送人赴职任褒中】罗隐 

物态时情难重陈，夫君此去莫伤春。男儿只要有知己， 
才子何堪更问津。万转江山通蜀国，两行珠翠见褒人。 
海棠花谢东风老，应念京都共苦辛。主



   卷658_11 【临川投穆中丞】罗隐 

试将生计问蓬根，心委寒灰首戴盆。翅弱未知三岛路， 
舌顽虚掉五侯门。啸烟白狖沈高木，捣月清砧触旅魂。 
家在碧江归不得，十年鱼艇长苔痕。主



   卷658_12 【早春送张坤归大梁（一题作早春送大梁卢从事）】罗隐 

萧萧羸马正尘埃，又送輶轩向吹台。别酒莫辞今夜醉， 
故人知是几时回。泉经华岳犹应冻，花到梁园始合开。 
为谢东门抱关吏，不堪惆怅满离杯。主



   卷658_13 【东归途中作】罗隐 

松橘苍黄覆钓矶，早年生计近年违。老知风月终堪恨， 
贫觉家山不易归。别岸客帆和雁落，晚程霜叶向人飞。 
买臣严助精灵在，应笑无成一布衣。主



   卷658_14 【送进士臧濆下第后归池州】罗隐 

赋成无处换黄金，却向春风动越吟。天子爱才虽仄席， 
诸生多病又沾襟。柳攀灞岸狂遮袂，水忆池阳渌满心。 
珍重彩衣归正好，莫将闲事系升沈。主



   卷658_15 【湘中赠范郧】罗隐 

丹桂无心彼此谙，二年疏懒共江潭。愁知酒醆终难舍， 
老觉人情转不堪。云外鸳鸯非故旧，眼前胶漆似烟岚。 
劳歌一曲霜风暮，击折湘妃白玉簪。主



   卷658_16 【寄张侍郎】罗隐 

衰羸岂合话荆州，争奈思多不自由。无路重趋桓典马， 
有诗曾上仲宣楼。尘销别迹堪垂泪，树拂他门懒举头。 
一种人间太平日，独教零落忆沧洲。主



   卷658_17 【渚宫秋思】罗隐 

楚城日暮烟霭深，楚人驻马还登临。襄王台下水无赖， 
神女庙前云有心。千载是非难重问，一江风雨好闲吟。 
欲招屈宋当时魄，兰败荷枯不可寻。主



   卷658_18 【闲居早秋】罗隐 

槐杪清蝉烟雨馀，萧萧凉叶堕衣裾。噪槎乌散沈苍岭， 
弄杵风高上碧虚。百岁梦生悲蛱蝶，一朝香死泣芙蕖。 
六宫谁买相如赋，团扇恩情日日疏。主



   卷658_19 【建康】罗隐 

潮平远岸草侵沙，东晋衰来最可嗟。庾舅已能窥帝室， 
王都还是预人家。山寒老树啼风曲，泉暖枯骸动芷牙。 
欲起九原看一遍，秦淮声急日西斜。主



   卷658_20 【送舒州宿松县傅少府（一题作送宿松傅少府）】罗隐 

江蓠漠漠树重重，东过清淮到宿松。县好也知临浣水， 
官闲应得看灊峰。春生绿野吴歌怨，雪霁平郊楚酒浓。 
留取馀杯待张翰，明年归棹一从容。主



   卷658_21 【经故洛阳城】罗隐 

败垣危堞迹依稀，试驻羸骖吊落晖。跋扈以成梁冀在， 
简书难问杜乔归。由来世事须翻覆，未必馀才解是非。 
千载昆阳好功业，与君门下作恩威。主



   卷658_22 【夏州胡常侍】罗隐 

百尺高台勃勃州，大刀长戟汉诸侯。征鸿过尽边云阔， 
战马闲来塞草秋。国计已推肝胆许，家财不为子孙谋。 
仍闻陇蜀由多事，深喜将军未白头。主



   卷658_23 【寄进士卢休】罗隐 

半年池口恨萍蓬，今日思量已梦中。游子马蹄难重到， 
故人尊酒与谁同。山横翠后千重绿，蜡想歌时一烬红。 
从此客程君不见，麦秋梅雨遍江东。主



   卷658_24 【赠先辈令狐补阙】罗隐 

中间声迹早薰然，阻避钧衡过十年。碧海浪高终济物， 
苍梧云好已归天。花迎彩服离莺谷，柳傍东风触马鞭。 
应念凄凉洞庭客，夜深双泪忆渔船。主



   卷658_25 【送秦州从事】罗隐 

一枝何足解人愁，抛却还随定远侯。紫陌红尘今别恨， 
九衢双阙夜同游。芳时易失劳行止，良会难期且驻留。 
若到边庭有来使，试批书尾话梁州。主



   卷658_26 【湖州裴郎中赴阙后投简寄友生】罗隐 

锦帐郎官塞诏年，汀洲曾驻木兰船。祢衡酒醒春瓶倒， 
柳恽诗成海月圆。歌蹙远山珠滴滴，漏催香烛泪涟涟。 
使君入拜吾徒在，宣室他时岂偶然。主



   卷658_27 【秋日泊平望驿寄太常裴郎中】罗隐 

蘋洲重到杳难期，西倚邮亭忆往时。北海尊中常有酒， 
东阳楼上岂无诗。地清每负生灵望，官重方升礼乐司。 
闻说江南旧歌曲，至今犹自唱吴姬。主



   卷658_28 【西塞山（在武昌界，孙吴以之为西塞）】罗隐 

吴塞当时指此山，吴都亡后绿孱颜。岭梅乍暖残妆恨， 
沙鸟初晴小队闲。波阔鱼龙应混杂，壁危猿狖奈奸顽。 
会将一副寒蓑笠，来与渔翁作往还。主



   卷658_29 【秋日汴河客舍酬友人（一作汴州客舍有酬）】罗隐 

梁宋追游早岁同，偶然违别事皆空。年如流水催何急， 
道似危途动即穷。醉舞且欣连夜月，狂吟还聚上楼风。 
烦君更枉骚人句，白凤灵蛇满袖中。主



   卷658_30 【东归】罗隐 

仙桂高高似有神，貂裘敝尽取无因。难将白发期公道， 
不觉丹枝属别人。双阙往来惭请谒，五湖归后耻交亲。 
盈盘紫蟹千卮酒，添得临岐泪满巾。主



   卷658_31 【广陵李仆射借示近诗因投献】罗隐 

朝论国计暮论兵，馀力犹随凤藻生。语继盘盂抛俗格， 
气兼河岳带商声。闲寻绮思千花丽，静想高吟六义清。 
天柄已持尧典在，更堪回首问缘情。主



   卷658_32 【三衢哭孙员外】罗隐 

燕恋雕梁马恋轩，此心从此更何言。直将尘外三生命， 
未敌君侯一日恩。红蜡有时还入梦，片帆何处独销魂。 
忍看明发衣襟上，珠泪痕中见酒痕。主



   卷658_33 【箧中得故王郎中书】罗隐 

凤里前年别望郎，丁宁唯恐滞吴乡。劝疏杯酒知妨事， 
乞与书题作裹粮。苹鹿未能移海曲，县花寻已落河阳。 
九原自此无因见，反覆遗踪泪万行。主



   卷658_34 【泪】罗隐 

逼脸横颐咽复匀，也曾谗毁也伤神。
自从鲁国潸然后，不是奸人即妇人。



   卷658_35 【子规】罗隐 

铜梁路远草青青，此恨那堪枕上听。
一种有冤犹可报，不如衔石叠沧溟。



   卷658_36 【姑苏台】罗隐 

让高泰伯开基日，贤见延陵复命时。
未会子孙因底事，解崇台榭为西施。



   卷658_37 【王濬墓】罗隐 

男儿未必尽英雄，但到时来即命通。
若使吴都犹王气，将军何处立殊功。



   卷658_38 【京中晚望】罗隐 

心如野鹿迹如萍，谩向人间性一灵。
往事不知多少梦，夜来和酒一时醒。



   卷658_39 【寄窦泽处士二首】罗隐 

兰亭醉客旧知闻，欲问平安隔海云。
不是金陵钱太尉，世间谁肯更容身。

鳌背楼台拂白榆，此中槎客亦踟踌。
牢山道士无仙骨，却向人间作酒徒。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百五十九 
 
   
　 
　

　
 　



   卷659_1 【省试秋风生桂枝】罗隐 

凉吹从何起，中宵景象清。漫随云叶动，高傍桂枝生。 
漠漠看无际，萧萧别有声。远吹斜汉转，低拂白榆轻。 
寥泬工夫大，乾坤岁序更。因悲远归客，长望一枝荣。古



   卷659_2 【思故人】罗隐 

故人不可见，聊复拂鸣琴。鹊绕风枝急，萤藏露草深。 
平生四方志，此夜五湖心。惆怅友朋尽，洋洋漫好音。知



   卷659_3 【寄陆龟蒙（李相公在淮南征陆龟蒙诗）】罗隐 

龙楼李丞相，昔岁仰高文。黄阁寻无主，青山竟未焚。 
夜船乘海月，秋寺伴江云。却恐尘埃里，浮名点污君。主



   卷659_4 【题方干诗】罗隐 

中间李建州，夏汭偶同游。顾我论佳句，推君最上流。 
九霄无鹤板，双鬓老渔舟。世难方如此，何当浣旅愁。斋



   卷659_5 【秋江】罗隐 

秋江待晚潮，客思旆旌摇。细雨翻芦叶，高风却柳条。 
兵戈村落破，饥俭虎狼骄。吾土兼连此，离魂望里消。古



   卷659_6 【寄制诰李舍人】罗隐 

梁王握豹韬，雪里见枚皋。上客趋丹陛，游人叹二毛。 
门闲知待诏，星动想濡毫。一首长杨赋，应嫌索价高。知



   卷659_7 【秋日怀孟夷庚】罗隐 

秋日黄陂下，孤舟忆共谁。江山三楚分，风雨二妃祠。 
知己秦貂没，流年贾鵩悲。中原正兵马，相见是何时。主



   卷659_8 【送李右丞分司】罗隐 

分漕得洛川，谠议更昭然。在省曾批敕，中台肯避权。 
所悲时渐薄，共贺道由全。卖与清平代，相兼直几钱。斋



   卷659_9 【郴江迁客】罗隐 

不是逢清世，何由见皂囊。事虽危虎尾，名胜泊鹓行。 
毒雾郴江阔，愁云楚驿长。归时有诗赋，一为吊沉湘。古



   卷659_10 【感旧】罗隐 

剑佩孙弘阁，戈鋋太尉营。重言虚有位，孤立竟无成。 
丘陇笳箫咽，池台岁月平。此恩何以报，归处是柴荆。知



   卷659_11 【鹰】罗隐 

越海霜天暮，辞韬野草干。俊通司隶职，严奉武夫官。 
眼恶藏蜂在，心粗逐物殚。近来脂腻足，驱遣不妨难。主



   卷659_12 【秋日寄狄补阙】罗隐 

红尘扰扰间，立马看南山。谩道经年往，何妨逐日闲。 
病中霜叶赤，愁里鬓毛斑。不为良知在，驱车已出关。斋



   卷659_13 【寄易定公乘亿侍郎】罗隐 

谢舞仍宫柳，高奇世少双。侍中生不到，园令死须降。 
班秩通乌府，樽罍奉碧幢。昭王有馀烈，试为祷迷邦。古



   卷659_14 【寄大理徐郎中（一本大理下有寺字）】罗隐 

佐棘竟谁同，因思证圣中。事虽忘显报，理合有阴功。 
官序诜枝老，幽尘范甑空。几时潘好礼，重与话清风。知



   卷659_15 【寄苏拾遗（拾遗，许公之后，今犹居开元中旧第）】罗隐 

早岁长杨赋，当年谏猎书。格高时辈伏，言数宦情疏。 
慷慨传丹桂，艰难保旧居。退朝观藁草，能望马相如。主



   卷659_16 【寄许融（一题作与于韫玉话别）】罗隐 

多病仍疏拙，唯君与我同。帝乡年共老，江徼业俱空。 
燕冷辞华屋，蛩凉恨晓丛。白云高几许，全属采芝翁。斋



   卷659_17 【寄礼部郑员外】罗隐 

栾郄门风大，裴王礼乐优。班资冠鸡舌，人品压龙头。 
夜直炉香细，晴编疏草稠。近闻潘散骑，三十二悲秋。古



   卷659_18 【菊】罗隐 

篱落岁云暮，数枝聊自芳。雪裁纤蕊密，金拆小苞香。 
千载白衣酒，一生青女霜。春丛莫轻薄，彼此有行藏。知



   卷659_19 【台城】罗隐 

水国春常在，台城夜未寒。丽华承宠渥，江令捧杯盘。 
宴罢明堂烂，诗成宝炬残。兵来吾有计，金井玉钩栏。主



   卷659_20 【旧游】罗隐 

良时不复再，渐老更难言。远水犹经眼，高楼似断魂。 
依依宋玉宅，历历长卿村。今日空江畔，相于只酒樽。斋



   卷659_21 【寄虔州薛大夫】罗隐 

祝融峰下别，三载梦魂劳。地转南康重，官兼亚相高。 
海鹏终负日，神马背眠槽。会得窥成绩，幽窗染兔毫。古



   卷659_22 【苏小小墓】罗隐 

魂兮檇李城，犹未有人耕。好月当年事，残花触处情。 
向谁曾艳冶，随分得声名。应侍吴王宴，兰桡暗送迎。知



   卷659_23 【寒食日早出城东】罗隐 

青门欲曙天，车马已喧阗。禁柳疏风雨，墙花拆露鲜。 
向谁夸丽景，只是叹流年。不得高飞便，回头望纸鸢。主



   卷659_24 【秋日怀贾随进士】罗隐 

边寇日骚动，故人音信稀。长缨惭贾谊，孤愤忆韩非。 
晓匣鱼肠冷，春园鸭掌肥。知君安未得，聊且示忘机。斋



   卷659_25 【乱后逢友人】罗隐 

沧海去未得，倚舟聊问津。生灵寇盗尽，方镇改更贫。 
梦里旧行处，眼前新贵人。从来事如此，君莫独沾巾。古



   卷659_26 【残花（一作杨发诗）】罗隐 

已叹良时晚，仍悲别酒催。暖芳随日薄，轻片逐风回。 
黛敛愁歌扇，妆残泣镜台。繁阴莫矜衒，终是共尘埃。知



   卷659_27 【秋日富春江行】罗隐 

远岸平如剪，澄江静似铺。紫鳞仙客驭，金颗李衡奴。 
冷叠群山阔，清涵万象殊。严陵亦高见，归卧是良图。主



   卷659_28 【寄侯博士】罗隐 

规谏扬雄赋，邅回贾谊官。久贫还往少，孤立转迁难。 
清镜流年急，高槐旅舍寒。侏儒亦何有，饱食向长安。斋



   卷659_29 【送沈光侍御赴职闽中】罗隐 

未至应居右，全家出帝乡。礼优逢苑雪，官重带台霜。 
夜浦吴潮吼，春滩建水狂。延平有风雨，从此是腾骧。古



   卷659_30 【寄袁皓侍郎】罗隐 

东台失路岐，荣辱事堪悲。我寝牛衣敝，君居豸角危。 
风尘惭上品，才业愧明时。千里芙蓉幕，何由话所思。知



   卷659_31 【寄金吾李荪常侍】罗隐 

西班掌禁兵，兰锜最分明。晓色严天仗，春寒避火城。 
安危虽已任，韬略即嘉声。请问何功德，壶关寇始平。主



   卷659_32 【商於驿与于蕴玉话别】罗隐 

南朝徐庾流，洛下忆同游。酒采闲坊菊，山登远寺楼。 
相思劳寄梦，偶别已经秋。还被青青桂，催君不自由。斋



   卷659_33 【封禅寺居】罗隐 

盛礼何由睹，嘉名偶寄居。周南太史泪，蛮徼长卿书。 
砌竹摇风直，庭花泣露疏。谁能赋秋兴，千里隔吾庐。古



   卷659_34 【钱】罗隐 

志士不敢道，贮之成祸胎。小人无事艺，假尔作梯媒。 
解释愁肠结，能分睡眼开。朱门狼虎性，一半逐君回。知



   卷659_35 【投寄韦右丞】罗隐 

赤壁征文聘，中台拜郄诜。官资参令仆，曹署辖星辰。 
幞被从谁起，持纲自此新。举朝明典教，封纳诏书频。 
禁树曾摛藻，台乌旧避尘。便应酬倚注，何处话穷鳞。知



   卷659_36 【红叶】罗隐 

不奈荒城畔，那堪晚照中。野晴霜浥绿，山冷雨催红。 
游子灞陵道，美人长信宫。等闲居岁暮，摇落意无穷。主



   卷659_37 【期徐道者不至】罗隐 

辽鹤虚空语，冥鸿未易亲。偶然来即是，必拟见无因。 
霜霰穷冬令，杯盘旅舍贫。只应蓟子训，醉后懒分身。斋



   卷659_38 【岁除夜】罗隐 

官历行将尽，村醪强自倾。厌寒思暖律，畏老惜残更。 
岁月已如此，寇戎犹未平。儿童不谙事，歌吹待天明。古



   卷659_39 【雪】罗隐 

尽道丰年瑞，丰年事若何。长安有贫者，为瑞不宜多。主



   卷659_40 【旅梦】罗隐 

旅梦思迁次，穷愁有叹嗟。子鹅京口远，粳米会稽赊。 
漏涩才成滴，灯寒不作花。出门聊一望，蟾桂向人斜。斋



   卷659_41 【秋寄张坤】罗隐 

庭树已黄落，闭门俱寂寥。未知栖托处，空羡圣明朝。 
酒醒乡心阔，云晴客思遥。吾徒自多感，颜子只箪瓢。古



   卷659_42 【伤华发】罗隐 

旧国迢迢远，清秋种种新。已衰曾轸虑，初见忽沾巾。 
日薄梳兼懒，根危镊恐频。青铜不自见，只拟老他人。知



   卷659_43 【九江早秋】罗隐 

雨过晚凉生，楼中枕簟清。海风吹乱木，岩磬落孤城。 
百岁几多日，四蹄无限程。西邻莫高唱，俱是别离情。主



   卷659_44 【初秋寄友人】罗隐 

九华曾屏迹，罹乱与心违。是处堪终老，新秋又未归。 
病中芳草歇，愁里白云飞。樵侣兼同志，音书近亦稀。斋



   卷659_45 【秋居有寄】罗隐 

端居湖岸东，生计有无中。魇处千般鬼，寒时百种风。 
性灵从道拙，心事奈成空。多谢金台客，何当一笑同。古



   卷659_46 【雪霁】罗隐 

南山雪乍晴，寒气转峥嵘。锁却闲门出，随他骏马行。 
一竿如有计，五鼎岂须烹。愁见天街草，青青又欲生。知



   卷659_47 【堠子】罗隐 

终日路岐旁，前程亦可量。未能惭面黑，只是恨头方。 
雅旨逾千里，高文近两行。君知不识字，第一莫形相。主



   卷659_48 【初夏寄顾绍宗】罗隐 

江上偶分袂，四回寒暑更。青山无路入，白发满头生。 
郢浦雁寻过，镜湖蝉又鸣。怜君未归日，杯酒若为情。斋



   卷659_49 【寄第五尊师】罗隐 

苕溪烟月久因循，野鹤衣裘独茧纶。只说泊船无定处， 
不知携手是何人。朱黄拣日囚尸鬼，青白临时注脑神。 
欲访先生问经诀，世间难得不由身。斋



   卷659_50 【寄西华黄炼师】罗隐 

西华有路入中华，依约山川认永嘉。羽客昔时留筱簜， 
故人今又种烟霞。坛高已降三清鹤，海近应通八月槎。 
盛事两般君总得，老莱衣服戴颙家。斋



   卷659_51 【所思（一作西上）】罗隐 

西上青云未有期，东归沧海一何迟。酒阑梦觉不称意， 
花落月明空所思。长恐病侵多事日，可堪贫过少年时。 
斗鸡走狗五陵道，惆怅输他轻薄儿。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十一 
 
   
　 
　

　
 　



   卷661_1 【送梅处士归宁国】罗隐 

十五年前即别君，别时天下未纷纭。乱罹且喜身俱在， 
存没那堪耳更闻。良会谩劳悲曩迹，旧交谁去吊荒坟。 
殷勤为谢逃名客，想望千秋岭上云。主



   卷661_2 【经故友所居（一题上有琼华观三字）】罗隐 

槐花漠漠向人黄，此地追游迹已荒。清论不知庄叟达， 
死交空叹赵岐忙。病来未忍言闲事，老去唯知觅醉乡。 
日暮街东策羸马，一声横笛似山阳。主



   卷661_3 【大梁从事居汜水（一题作赠卢从事）】罗隐 

前年帝里望行尘，记得仙家第四人。泉暖旧谙龙偃息， 
露寒初见鹤精神。歌声上榻梁园晚，梦绕残钟汜水春。 
知有箧中编集在，只应从此是经纶。主



   卷661_4 【杜处士新居】罗隐 

翠敛王孙草，荒诛宋玉茅。寇馀无故物，时薄少深交。 
迸笋穿行径，饥雏出坏巢。小园吾亦有，多病近来抛。斋



   卷661_5 【绝境】罗隐 

绝境非身事，流年但物华。水梳苔发直，风引蕙心斜。 
凡客从题凤，肤音未胜蛙。小船兼有桨，始与问渔家。古



   卷661_6 【雪中怀友人】罗隐 

腊酒复腊雪，故人今越乡。所思谁把盏，端坐恨无航。 
兔苑旧游尽，龟台仙路长。未知邹孟子，何以奉梁王。知



   卷661_7 【秋晚】罗隐 

宰邑惭良术，为文愧壮图。纵饶长委命，争奈渐非夫。 
杯酒有时有，乱罹无处无。金庭在何域，回首一踟蹰。主



   卷661_8 【升仙桥】罗隐 

危梁枕路岐，驻马问前时。价自友朋得，名因妇女知。 
直须论运命，不得逞文词。执戟君乡里，荣华竟若为。斋



   卷661_9 【姑苏真娘墓】罗隐 

春草荒坟墓，萋萋向虎丘。死犹嫌寂寞，生肯不风流。 
皎镜山泉冷，轻裾海雾秋。还应伴西子，香径夜深游。古



   卷661_10 【灵山寺】罗隐 

晚景聊摅抱，凭栏几荡魂。槛虚从四面，江阔奈孤根。 
幽径薜萝色，小山苔藓痕。欲依师问道，何处系心猿。知



   卷661_11 【倚棹】罗隐 

倚棹听邻笛，沾衣认酒垆。自缘悲巨室，谁复为穷途。 
树解将军梦，城遗御史乌。直应齐始了，倾酌向寒芜。主



   卷661_12 【秋夕对月】罗隐 

夜月色可掬，倚楼聊解颜。未能分寇盗，徒欲满关山。 
背冷金蟾滑，毛寒玉兔顽。姮娥谩偷药，长寡老中闲。斋



   卷661_13 【寄征士魏员外】罗隐 

家遁苏门节，清贫粉署官。不矜朝命重，只恨路行难。 
窗晓鸡谭倦，庭秋蝶梦阑。羡君归未得，还有钓鱼竿。古



   卷661_14 【宿彭蠡馆】罗隐 

孤馆少行旅，解鞍增别愁。远山矜薄暮，高柳怯清秋。 
病里见时态，醉中思旧游。所怀今已矣，何必恨东流。知



   卷661_15 【萤】罗隐 

空庭夜未央，点点度西墙。抱影何微细，乘时忽发扬。 
不思因腐草，便拟倚孤光。若道能通照，车公业肯长。主



   卷661_16 【早秋宿叶堕所居】罗隐 

池荷叶正圆，长历报时殚。旷野云蒸热，空庭雨始寒。 
蝇蚊犹得志，簟席若为安。浮世知谁是，劳歌共一欢。斋



   卷661_17 【蝶】罗隐 

汉王刀笔精，写尔逼天生。舞巧何妨急，飞高所恨轻。 
野田黄雀虑，山馆主人情。此物那堪作，庄周梦不成。古



   卷661_18 【春居】罗隐 

春风百卉摇，旧国路迢迢。偶病成疏散，因贫得寂寥。 
倚帘高柳弱，乘露小桃夭。春色常无处，村醪更一瓢。知



   卷661_19 【轻飙】罗隐 

轻飙掠晚莎，秋物惨关河。战垒平时少，斋坛上处多。 
楚虽屈子重，汉亦忆廉颇。不及云台议，空山老薜萝。主



   卷661_20 【燕】罗隐 

不必嫌漂露，何妨养羽毛。汉妃金屋远，卢女杏梁高。 
野迥双飞急，烟晴对语劳。犹胜黄雀在，栖息是蓬蒿。斋



   卷661_21 【陕西晚思】罗隐 

长途已自穷，此去更西东。树色荣衰里，人心往返中。 
别情流水急，归梦故山空。莫忘交游分，从来事一同。古



   卷661_22 【除夜寄张达】罗隐 

梅花已著眼，竹叶况粘唇。只此留残岁，那堪忆故人。 
乱罹书不远，衰病日相亲。江浦思归意，明朝又一春。知



   卷661_23 【寄酬邺王罗令公五首（前三首一作感德叙怀寄上罗邺王）】罗隐 

营室东回荫斥丘，少年承袭拥青油。坐调金鼎尊明主， 
横把雕戈拜列侯。书札二王争巧拙，篇章七子避风流。 
西园旧迹今应在，衰老无因奉胜游。知

脉散源分历几朝，纵然官宦只卑僚。正忧末派沦沧海， 
忽见高枝拂绛霄。十万貔貅趋玉帐，三千宾客珥金貂。 
良时难得吾宗少，应念寒门更寂寥。主

敢将衰弱附强宗，细算还缘血脉同。湘浦烟波无旧迹， 
邺都兰菊有遗风。每怜罹乱书犹达，所恨云泥路不通。 
珍重珠玑兼绣段，草玄堂下寄扬雄。斋

水云开霁立高亭，依约黎阳对福星。只见篇章矜镂管， 
不知勋业柱青冥。早缘入梦金方砺，晚为传家鼎始铭。 
鹤发四垂烟阁远，此生何处拜仪形。古

锦笈朱囊连复连，紫鸾飞下浙江边。绡从海室夺烟雾， 
乐奏帝宫胜管弦。长笑应刘悲显达，每嫌伊霍少诗篇。 
戴湾老圃根基薄，虚费工夫八十年。知



   卷661_24 【春日投钱塘元帅尚父二首】罗隐 

正忧衰老辱金台，敢望昭王顾问来。门外旌旗屯虎豹， 
壁闲章句动风雷。三都节已联翩降，两地花应次第开。 
若比紫髯分鼎足，未闻馀力有琼瑰。知

征东幕府十三州，敢望非才忝上游。官秩已叨吴品职， 
姓名兼显鲁春秋。盐车顾后声方重，火井窥来焰始浮。 
一句黄河千载事，麦城王粲谩登楼。主



   卷661_25 【钱塘府亭】罗隐 

新恩别启馆娃宫，还拜吴王向此中。九牧土田周制在， 
两藩茅社汉仪同。春生旧苑芳洲雨，香入高台小径风。 
更有宠光人未见，问安调膳尽三公。主



   卷661_26 【野狐泉】罗隐 

潏潏寒光溅路尘，相传妖物此潜身。
又应改换皮毛后，何处人间作好人。



   卷661_27 【宿纪南驿】罗隐 

策蹇南游忆楚朝，阴风淅淅树萧萧。
不知无忌奸邪骨，又作何山野葛苗。



   卷661_28 【赠无相禅师】罗隐 

人人尽道事空王，心里忙于市井忙。
惟有马当山上客，死门生路两相忘。



   卷661_29 【遣兴】罗隐 

青云路不通，归计奈长蒙。老恐医方误，穷忧酒醆空。 
何堪罹乱后，更入是非中。长短遭讥笑，回头避钓翁。知



   卷661_30 【江夏酬高崇节】罗隐 

腊雪都堂试，春风汴水行。十年虽抱疾，何处不无情。 
群盗正当路，此游应隔生。劳君问流落，山下已躬耕。主



   卷661_31 【莺声】罗隐 

井上梧桐暗，花间雾露晞。一枝晴复暖，百啭是兼非。 
金屋梦初觉，玉关人未归。不堪闲日听，因尔又沾衣。斋



   卷661_32 【仿玉台体】罗隐 

青楼枕路隅，壁甃复椒涂。晚梦通帘柙，春寒逼酒垆。 
解吟怜芍药，难见恨菖蒲。试问年多少，邻姬亦姓胡。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十二 
 
   
　 
　

　
 　



   卷662_1 【夜泊义兴戏呈邑宰】罗隐 

溪畔维舟问戴星，此中三害有图经。
长桥可避南山远，却恐难防是最灵。



   卷662_2 【听琵琶】罗隐 

香筵酒散思朝散，偶向梧桐暗处闻。
大底曲中皆有恨，满楼人自不知君。



   卷662_3 【经耒阳杜工部墓】罗隐 

紫菊馨香覆楚醪，奠君江畔雨萧骚。旅魂自是才相累， 
闲骨何妨冢更高。騄骥丧来空蹇蹶，芝兰衰后长蓬蒿。 
屈原宋玉邻君处，几驾青螭缓郁陶。斋



   卷662_4 【题袁溪张逸人所居】罗隐 

蒲梢猎猎燕差差，数里溪光日落时。芳树文君机上锦， 
远山孙寿镜中眉。鸡窗夜静开书卷，鱼槛春深展钓丝。 
若使浮名拘绊得，世间何处有男儿。斋



   卷662_5 【升平公主旧第】罗隐 

乘凤仙人降此时，玉篇才罢到文词。两轮水磑光明照， 
百尺鲛绡换好诗。带砺山河今尽在，风流樽俎见无期。 
坛场客散香街暝，惆怅齐竽取次吹。斋



   卷662_6 【寄黔中王从事】罗隐 

故人刀笔事军书，南转黔江半月馀。别后乡关情几许， 
近来诗酒兴何如。贪将醉袖矜莺谷，不把瑶缄附鲤鱼。 
今日举觞君莫问，生涯牢落鬓萧疏。斋



   卷662_7 【关亭春望】罗隐 

关畔春云拂马头，马前春事共悠悠。风摇岸柳长条困， 
露裛山花小朵愁。信越功名高似狗，裴王气力大于牛。 
未知至竟将何用，渭水泾川一向流。斋



   卷662_8 【寄徐济进士】罗隐 

往年疏懒共江湖，月满花香记得无。霜压楚莲秋后折， 
雨催蛮酒夜深酤。红尘偶别迷前事，丹桂相倾愧后徒。 
出得函关抽得手，从来不及阮元瑜。斋



   卷662_9 【寄韦赡】罗隐 

石城蓑笠阻心期，落尽山花有所思。羸马二年蓬转后， 
故人何处月明时。风催晓雁看看别，雨胁秋蝇渐渐痴。 
禅智阑干市桥酒，纵然相见只相悲。斋



   卷662_10 【霅溪晚泊寄裴庶子】罗隐 

溪风如扇雨如丝，闲步闲吟柳恽诗。杯酒疏狂非曩日， 
野花狼藉似当时。道穷谩有依刘感，才急应无借寇期。 
满眼云山莫相笑，与君俱是受深知。斋



   卷662_11 【送姚安之赴任秋浦】罗隐 

官罢春坊地象雷，片帆高指贵池开。五侯水暖鱼鳞去， 
九子山晴雁叙来。江夏黄童徒逞辩，广都庞令恐非才。 
到头称意须年少，赢得时光向酒杯。斋



   卷662_12 【寄乔逸人】罗隐 

南经湘浦北扬州，别后风帆几度游。春酒谁家禁烂漫， 
野花何处最淹留。欲凭尺素边鸿懒，未定雕梁海燕愁。 
长短此行须入手，更饶君占一年秋。斋



   卷662_13 【塞外】罗隐 

塞外偷儿塞内兵，圣君宵旰望升平。碧幢未作朝廷计， 
白梃犹驱妇女行。可使御戎无上策，只应忧国是虚声。 
汉王第宅秦田土，今日将军已自荣。斋



   卷662_14 【裴庶子除太仆卿因贺】罗隐 

楚珪班序未为轻，莫惜良途副圣明。宫省旧推皇甫谧， 
寺曹今得夏侯婴。秩随科第临时贵，官逐簪裾到处清。 
应笑马安虚巧宦，四回迁转始为卿。斋



   卷662_15 【咏史】罗隐 

蠹简遗编试一寻，寂寥前事似如今。徐陵笔砚珊瑚架， 
赵胜宾朋玳瑁簪。未必片言资国计，只应邪说动人心。 
九原郝泚何由起，虚误西蕃八尺金。斋



   卷662_16 【中元夜泊淮口】罗隐 

木叶回飘水面平，偶因孤棹已三更。秋凉雾露侵灯下， 
夜静鱼龙逼岸行。欹枕正牵题柱思，隔楼谁转绕梁声。 
锦帆天子狂魂魄，应过扬州看月明。斋



   卷662_17 【寄池州郑员外】罗隐 

兽绕朱轮酒满船，郡城萧洒贵池边。衣同莱子曾分笔， 
扇似袁宏别有天。九点好山楼上客，两行高柳雨中烟。 
陵阳百姓将何福，社舞村歌又一年。斋



   卷662_18 【归梦】罗隐 

陆海波涛渐渐深，一回归梦抵千金。路傍草色休多事， 
墙外莺声肯有心。日晚向隅悲断梗，夜阑浇酒哭知音。 
贪财败阵谁相悉，鲍叔如今不可寻。斋



   卷662_19 【送溪州使君】罗隐 

兵寇伤残国力衰，就中南土藉良医。凤衔泥诏辞丹阙， 
雕倚霜风上画旗。官职不须轻远地，生灵只是计临时。 
灞桥酒醆黔巫月，从此江心两所思。斋



   卷662_20 【送霅川郑员外】罗隐 

明时塞诏列分麾，东拥朱轮出帝畿。铜虎贵提天子印， 
银鱼荣傍老莱衣。歌听茗坞春山暖，诗咏蘋洲暮鸟飞。 
知有掖垣南步在，可能须待政成归。斋



   卷662_21 【酬寄右司李员外】罗隐 

当年忆见桂枝春，自此清途未四旬。左省望高推健笔， 
右曹官重得名人。闲摛丽藻嫌秋兴，静猎遗编笑过秦。 
犹把随和向泥滓，应怜疏散任天真。斋



   卷662_22 【莲塘驿】罗隐 

莲塘馆东初日明，莲塘馆西行人行。隔林啼鸟似相应， 
当路好花疑有情。一梦不须追往事，数杯犹可慰劳生。 
莫言来去只如此，君看鬓边霜几茎。斋



   卷662_23 【甘露寺火后】罗隐 

六朝胜事已尘埃，犹有闲人怅望来。只道鬼神能护物， 
不知龙象自成灰。犀惭水府浑非怪，燕说吴宫未是灾。 
还识平泉故侯否，一生踪迹比楼台。斋



   卷662_24 【春日登上元石头故城】罗隐 

万里伤心极目春，东南王气只逡巡。野花相笑落满地， 
山鸟自惊啼傍人。谩道城池须险阻，可知豪杰亦埃尘。 
太平寺主惟轻薄，却把三公与贼臣。斋



   卷662_25 【送宣武徐巡官】罗隐 

傲睨公卿二十年，东来西去只悠然。白知关畔元非马， 
玄觉壶中别有天。汉帝诏衔应异日，梁王风雪是初筵。 
临行不惜刀圭便，愁杀长安买笑钱。斋



   卷662_26 【冬暮寄裴郎中】罗隐 

晓发星星入镜宜，早年容易近年悲。敢言得事时将晚， 
只恐酬恩日渐迟。南国倾心应望速，东堂开口欲从谁。 
仙郎旧有黄金约，沥胆隳肝更祷祈。斋



   卷662_27 【中元甲子以辛丑驾幸蜀四首（第五首一作偶怀）】罗隐 

子仪不起浑瑊亡，西幸谁人从武皇。四海为家虽未远， 
九州多事竟难防。已闻旰食思真将，会待畋游致假王。 
应感两朝巡狩迹，绿槐端正驿荒凉。斋

爪牙柱石两俱销，一点渝尘九土摇。敢恨甲兵为弃物， 
所嗟流品误清朝。几时睿算歼张角，何处愚人戴隗嚣。 
跪望嵕山重启告，可能馀烈不胜妖。古

邪气奔屯瑞气移，清平过尽到艰危。纵饶犬彘迷常理， 
不奈豺狼幸此时。九庙有灵思李令，三川悲忆恨张仪。 
可怜一曲还京乐，重对红蕉教蜀儿。知

白丁攘臂犯长安，翠辇苍黄路屈盘。丹凤有情尘外远， 
玉龙无迹渡头寒。静怜贵族谋身易，危惜文皇创业难。 
不将不侯何计是，钓鱼船上泪阑干。主



   卷662_28 【题润州妙善前石羊】罗隐 

紫髯桑盖此沈吟，很石犹存事可寻。汉鼎未安聊把手， 
楚醪虽满肯同心。英雄已往时难问，苔藓何知日渐深。 
还有市鄽沽酒客，雀喧鸠聚话蹄涔。主



   卷662_29 【登宛陵条风楼寄窦常侍】罗隐 

乱罹时节懒登临，试借条风半日吟。只有远山含暖律， 
不知高阁动归心。溪喧晚棹千声浪，云护寒郊数丈阴。 
自笑疏慵似麋鹿，也教台上费黄金。主



   卷662_30 【台城】罗隐 

晚云阴映下空城，六代累累夕照明。玉井已干龙不起， 
金瓯虽破虎曾争。亦知霸世才难得，却是蒙尘事最平。 
深谷作陵山作海，茂弘流辈莫伤情。主



   卷662_31 【甘露寺看雪上周相公】罗隐 

筛寒洒白乱溟濛，祷请功兼造化功。光薄乍迷京口月， 
影交初转海门风。细黏谢客衣裾上，轻堕梁王酒醆中。 
一种为祥君看取，半禳灾沴半年丰。主



   卷662_32 【寄京阙陆郎中昆仲】罗隐 

柏台兰署四周旋，宾榻何妨雁影连。才见玳簪欹细柳， 
便知油幕胜红莲。家从入洛声名大，迹为依刘事分偏。 
争奈乱罹人渐少，麦城新赋许谁传。主



   卷662_33 【偶题（一作嘲钟陵妓云英）】罗隐 

钟陵醉别十馀春，重见云英掌上身。
我未成名君未嫁，可能俱是不如人。



   卷662_34 【故都】罗隐 

江南江北两风流，一作迷津一拜侯。
至竟不如隋炀帝，破家犹得到扬州。



   卷662_35 【董仲舒】罗隐 

灾变儒生不合闻，谩将刀笔指乾坤。
偶然留得阴阳术，闭却南门又北门。



   卷662_36 【献尚父大王】罗隐 

数年铁甲定东瓯，夜渡江山瞻斗牛。
今日朱方平殄后，虎符龙节十三州。



   卷662_37 【蜂】罗隐 

不论平地与山尖，无限风光尽被占。
采得百花成蜜后，为谁辛苦为谁甜。



   卷662_38 【帘二首】罗隐 

叠影重纹映画堂，玉钩银烛共荧煌。
会应得见神仙在，休下真珠十二行。

翡翠佳名世共稀，玉堂高下巧相宜。
殷勤为嘱纤纤手，卷上银钩莫放垂。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十三 
 
   
　 
　

　
 　



   卷663_1 【送顾云下第】罗隐 

行行杯酒莫辞频，怨叹劳歌两未伸。汉帝后宫犹识字， 
楚王前殿更无人。年深旅舍衣裳敝，潮打村田活计贫。 
百岁都来多几日，不堪相别又伤春。古



   卷663_2 【村桥】罗隐 

村桥酒旆月明楼，偶逐渔舟系叶舟。莫学鲁人疑海鸟， 
须知庄叟恶牺牛。心寒已分灰无焰，事往曾将水共流。 
除却思量太平在，肯抛疏散换公侯。古



   卷663_3 【送刘校书之新安寄吴常侍】罗隐 

野云如火照行尘，会绩溪边去问津。才子省衔非幕客， 
楚君科第是同人。狂思下国千场醉，病负东堂两度春。 
他日酒筵应见问，鹿裘渔艇隔朱轮。古



   卷663_4 【官池秋夕】罗隐 

池边月影闲婆娑，池上醉来成短歌。芙渠抵死怨珠露， 
蟋蟀苦口嫌金波。往事向人言不得，旧游临老恨空多。 
松醪作酒兰为棹，十载烟尘奈尔何。古



   卷663_5 【奉使宛陵别二三从事】罗隐 

梁王雪里有深知，偶别家乡隔路岐。官品共传胜曩日， 
酒杯争肯忍当时。豫章地暖矜千尺，越峤天寒愧一枝。 
还有钓鱼蓑笠在，不堪风雨失归期。古



   卷663_6 【金陵思古】罗隐 

杜秋在时花解言，杜秋死后花更繁。柔姿曼态葬何处， 
天红腻白愁荒原。高洞紫箫吹梦想，小窗残雨湿精魂。 
绮筵金缕无消息，一阵征帆过海门。古



   卷663_7 【送王使君赴苏台】罗隐 

东南一望可长吁，犹忆王孙领虎符。两地干戈连越绝， 
数年麋鹿卧姑苏。疲甿赋重全家尽，旧族兵侵太半无。 
料得伍员兼旅寓，不妨招取好揶揄。古



   卷663_8 【忆九华】罗隐 

九华巉崒荫柴扉，长忆前时此息机。黄菊倚风村酒熟， 
绿蒲低雨钓鱼归。干戈已是三年别，尘土那堪万事违。 
回首佳期恨多少，夜阑霜露又沾衣。古



   卷663_9 【送裴饶归会稽】罗隐 

金庭路指剡川隈，珍重良朋自此来。两鬓不堪悲岁月， 
一卮犹得话尘埃。家通曩分心空在，世逼横流眼未开。 
笑杀山阴雪中客，等闲乘兴又须回。古



   卷663_10 【送程尊师之晋陵】罗隐 

栋间云出认行轩，郊外阴阴夏木繁。高道乍为张翰侣， 
使君兼是世龙孙。溪含句曲清连底，酒贳馀杭渌满樽。 
莫见时危便乘兴，人来何处不桃源。古



   卷663_11 【吴门晚泊寄句曲道友】罗隐 

采香径在人不留，采香径下停叶舟。桃花李花斗红白， 
山鸟水鸟自献酬。十万梅鋗空寸土，三分孙策竟荒丘。 
未知到了关身否，笑杀雷平许远游。古



   卷663_12 【贵池晓望】罗隐 

稂莠参天剪未平，且乘孤棹且行行。计疏狡兔无三窟， 
羁甚宾鸿欲一生。合眼亦知非本意，伤心其奈是多情。 
前溪好泊谁为主，昨夜沙禽占月明。古



   卷663_13 【寄崔庆孙】罗隐 

故人何处又留连，月冷风高镜水边。文阵解围才昨日， 
醉乡分袂已三年。交情澹泊应长在，俗态流离且勉旃。 
还拟山阴一乘兴，雪寒难得渡江船。古



   卷663_14 【寄杨秘书】罗隐 

萧萧檐雪打窗声，因忆江东阮步兵。两信海潮书不达， 
数峰稽岭眼长明。梅繁几处垂鞭看，酒好何人倚槛倾。 
会待与君开秫瓮，满船般载镜中行。古



   卷663_15 【酬章处士见寄】罗隐 

中原甲马未曾安，今日逢君事万端。乱后几回乡梦隔， 
别来何处路行难。霜鳞共落三门浪，雪鬓同归七里滩。 
何必新诗更相戏，小楼吟罢暮天寒。古



   卷663_16 【送丁明府赴紫溪任】罗隐 

金徽玉轸肯躇蹰，偶滞良途半月馀。楼上酒阑梅拆后， 
马前山好雪晴初。栾公社在怜乡树，潘令花繁贺版舆。 
县谱莫辞留旧本，异时量度更何如。古



   卷663_17 【寄前宣州窦常侍】罗隐 

往年西谒谢玄晖，樽酒留欢醉始归。曲槛柳浓莺未老， 
小园花暖蝶初飞。喷香瑞兽金三尺，舞雪佳人玉一围。 
今日乱罹寻不得，满蓑风雨钓鱼矶。古



   卷663_18 【秦望山僧院】罗隐 

巉巉危岫倚沧洲，闻说秦皇亦此游。霸主卷衣才二世， 
老僧传锡已千秋。阴崖水赖松梢直，藓壁苔侵画像愁。 
各是病来俱未了，莫将烦恼问汤休。古



   卷663_19 【送光禄崔卿赴阙】罗隐 

一年极目望西辕，此日殷勤圣主恩。上国已留虞寄命， 
中朝应听范汪言。官从府幕归卿寺，路向干戈见禁门。 
鹓侣寂寥曹署冷，更堪呜咽问田园。古



   卷663_20 【寄程尊师】罗隐 

鹤信虽然到五湖，烟波迢递路崎岖。玉书分薄花生眼， 
金鼎功迟雪满须。三秀紫芝劳梦寐，一番红槿恨朝晡。 
未知朽败凡间骨，中授先生指教无。古



   卷663_21 【定远楼】罗隐 

前年上将定妖氛，曾筑岩城驻大军。近日关防虽弛柝， 
旧时栏槛尚侵云。蛮兵绩盛人皆伏，坐石名高世共闻。 
唯恐乱来良吏少，不知谁解叙功勋。古



   卷663_22 【送程尊师东游有寄】罗隐 

华盖峰前拟卜耕，主人无奈又闲行。且凭鹤驾寻沧海， 
又恐犀轩过赤城。绛简便应朝右弼，紫旄兼合见东卿。 
劝君莫忘归时节，芝似萤光处处生。古



   卷663_23 【江亭别裴饶】罗隐 

行杯且待怨歌终，多病怜君事事同。衰鬓别来光景里， 
故乡归去乱罹中。乾坤垫裂三分在，井邑摧残一半空。 
日晚长亭问西使，不堪车马尚萍蓬。古



   卷663_24 【江南寄所知周仆射】罗隐 

曾陪公子醉西园，岘首碑前事懒言。世乱共嗟王粲老， 
时危俱受信陵恩。潮怜把醆吟江徼，雨忆凭阑望海门。 
飞盖寂寥清宴罢，不知簪履更谁存。古



   卷663_25 【钱唐见芮逢】罗隐 

蔡伦池北雁峰前，罹乱相兼十九年。所喜故人犹会面， 
不堪良牧已重泉。醉思把箸欹歌席，狂忆判身入酒船。 
今日与君赢得在，戴家湾里两皤然。古



   卷663_26 【江都】罗隐 

淮王高宴动江都，曾忆狂生亦坐隅。九里楼台牵翡翠， 
两行鸳鹭踏真珠。歌听丽句秦云咽，诗转新题蜀锦铺。 
惆怅晋阳星拆后，世间兵革地荒芜。古



   卷663_27 【湖上岁暮感怀有寄友人】罗隐 

雪天萤席几辛勤，同志当时四五人。兰版地寒俱受露， 
桂堂风恶独伤春。音书久绝应埋玉，编简难言竟委尘。 
唯有广都庞令在，白头樽酒忆交亲。古



   卷663_28 【送张绾游钟陵】罗隐 

南忆龙沙两岸行，当时天下尚清平。醉眠野寺花方落， 
吟倚江楼月欲明。老去亦知难重到，乱来争肯不牵情。 
西山十二真人在，从此烦君语姓名。古



   卷663_29 【送z6光大师（师以草书应制）】罗隐 

禹祠分首戴湾逢，健笔寻知达九重。圣主赐衣怜绝艺， 
侍臣摛藻许高踪。宁亲久别街西寺，待诏初离海上峰。 
一种苦心师得了，不须回首笑龙钟。古



   卷663_30 【息夫人庙】罗隐 

百雉摧残连野青，庙门犹见昔朝廷。一生虽抱楚王恨， 
千载终为息地灵。虫网翠环终缥缈，风吹宝瑟助微冥。 
玉颜浑似羞来客，依旧无言照画屏。古



   卷663_31 【漂母冢】罗隐 

寂寂荒坟一水滨，芦洲绝岛自相亲。青娥已落淮边月， 
白骨甘为泉下尘。原上荻花飘素发，道傍菰叶碎罗巾。 
虽然寂寞千秋魄，犹是韩侯旧主人。古



   卷663_32 【感怀】罗隐 

石径松轩亦自由，谩随浮世逐飘流。驽骀路结前程恨， 
蟋蟀床生半夜秋。掩耳恶闻宫妾语，低颜须向路人羞。 
虽教小事相催逼，未到青云拟白头。古



   卷663_33 【扇上画牡丹】罗隐 

为爱红芳满砌阶，教人扇上画将来。叶随彩笔参差长， 
花逐轻风次第开。闲挂几曾停蛱蝶，频摇不怕落莓苔。 
根生无地如仙桂，疑是姮娥月里栽。古



   卷663_34 【书怀】罗隐 

钓船抛却异乡来，拟向何门用不才。
日晚独登楼上望，马蹄车辙满尘埃。



   卷663_35 【七夕】罗隐 

月帐星房次第开，两情惟恐曙光催。
时人不用穿针待，没得心情送巧来。



   卷663_36 【柳】罗隐 

一簇青烟锁玉楼，半垂阑畔半垂沟。
明年更有新条在，绕乱春风卒未休。



   卷663_37 【罗敷水】罗隐 

雉声角角野田春，试驻征车问水滨。
数树枯桑虽不语，思量应合识秦人。



   卷663_38 【京中正月七日立春】罗隐 

一二三四五六七，万木生芽是今日。
远天归雁拂云飞，近水游鱼迸冰出。



   卷663_39 【贵游】罗隐 

馆陶园外雨初晴，绣毂香车入凤城。
八尺家僮三尺箠，何知高祖要苍生。



   卷663_40 【严陵滩】罗隐 

中都九鼎勤英髦，渔钓牛蓑且遁逃。
世祖升遐夫子死，原陵不及钓台高。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十四 
 
   
　 
　

　
 　



   卷664_1 【虚白堂前牡丹相传云太傅手植在钱塘】罗隐 

欲询往事奈无言，六十年来托此根。香暖几飘袁虎扇， 
格高长对孔融樽。曾忧世乱阴难合，且喜春残色上存。 
莫背阑干便相笑，与君俱受主人恩。知



   卷664_2 【县斋秋晚酬友人朱瓒见寄】罗隐 

中和节后捧琼瑰，坐读行吟数月来。只叹雕龙方擅价， 
不知赪尾竟空回。千枝白露陶潜柳，百尺黄金郭隗台。 
惆怅报君无玉案，水天东望一裴回。知



   卷664_3 【第五将军于馀杭天柱宫入道因题寄】罗隐 

交梨火枣味何如，闻说苕川已下车。瓦榼尚携京口酒， 
草堂应写颍阳书。亦知得意须乘鹤，未必忘机便钓鱼。 
却恐武皇还望祀，软轮征入问玄虚。知



   卷664_4 【寄无相禅师】罗隐 

老住西峰第几层，为师回首忆南能。有缘有相应非佛， 
无我无人始是僧。烂椹作袍名复利，铄金为讲爱兼憎。 
何如一衲尘埃外，日日香烟夜夜灯。知



   卷664_5 【秋日有寄】罗隐 

丹青未合便回头，见尽人间事始休。只有百神朝宝镜， 
永无纤浪犯虚舟。曾临铁瓮虽分职，近得金陵亦偶游。 
东去西来人不会，上卿踪迹本玄洲。知



   卷664_6 【送前南昌崔令替任映摄新城县（一作崔令映替任）】罗隐 

五年苛政甚虫螟，深喜夫君已戴星。大族不唯专礼乐， 
上才终是惜生灵。亦知单父琴犹在，莫厌东归酒未醒。 
二月春风何处好，亚夫营畔柳青青。知



   卷664_7 【下第作】罗隐 

年年模样一般般，何似东归把钓竿。岩谷谩劳思雨露， 
彩云终是逐鹓鸾。尘迷魏阙身应老，水到吴门叶欲残。 
至竟穷途也须达，不能长与世人看。知



   卷664_8 【丁亥岁作（中元甲子）】罗隐 

病想医门渴望梅，十年心地仅成灰。早知世事长如此， 
自是孤寒不合来。谷畔气浓高蔽日，蛰边声暖乍闻雷。 
满城桃李君看取，一一还从旧处开。知



   卷664_9 【北邙山】罗隐 

一种山前路入秦，嵩山堪爱此伤神。魏明未死虚留意， 
庄叟虽生酌满巾。何必更寻无主骨，也知曾有弄权人。 
羡他缑岭吹箫客，闲访云头看俗尘。知



   卷664_10 【重过三衢哭孙员外】罗隐 

烂柯山下忍重到，双桧楼前日欲残。华屋未移春照灼， 
故侯何在泪汍澜。不唯济物工夫大，长忆容才尺度宽。 
一恸旁人莫相笑，知音衰尽路行难。知



   卷664_11 【送蕲州裴员外】罗隐 

六枝仙桂最先春，萧洒高辞九陌尘。两晋家声须有主， 
六朝文雅别无人。荣驱豹尾抛同辈，贵上螭头见近臣。 
蕲水苍生莫相羡，早看归去掌丝纶。知



   卷664_12 【重九日广陵道中】罗隐 

秋山抱病何处登，前时韦曲今广陵。广陵大醉不解闷， 
韦曲旧游堪拊膺。佳节纵饶随分过，流年无奈得人憎。 
却驱羸马向前去，牢落路岐非所能。知



   卷664_13 【东归别所知】罗隐 

芙蓉宫阙二妃坛，两处因依五岁寒。邹律有风吹不变， 
郄枝无分住应难。愁心似火还烧鬓，别泪非珠谩落盘。 
却羡淮南好鸡犬，也能终始逐刘安。知



   卷664_14 【旅舍书怀寄所知二首（后首一作汉东秋思）】罗隐 

思量前事不堪寻，牢落馀情满素琴。四海岂无腾跃路， 
一家长有别离心。道从汩没甘雌伏，迹恐因循更陆沈。 
寂寞谁应吊空馆，异乡时节独沾襟。知

簟卷两床琴瑟秋，暂凭前计奈相尤。尘飘马尾甘蓬转， 
酒忆江边有梦留。隋帝旧祠虽寂寞，楚妃清唱亦风流。 
可怜别恨无人见，独背残阳下寺楼。主



   卷664_15 【西京道中】罗隐 

半夜秋声触断蓬，百年身事算成空。祢生词赋抛江夏， 
汉祖精神忆沛中。未必他时能富贵，只应从此见穷通。 
边禽陇水休相笑，自有沧洲一棹风。主



   卷664_16 【粉】罗隐 

每持纤白助君时，霜自无憀雪自疑。郎若姓何应解傅， 
女能窥宋不劳施。妆成丽色唯花妒，落尽啼痕只镜知。 
最好玉京仙署里，更和秋月照琼枝。主



   卷664_17 【赠渔翁】罗隐 

叶艇悠扬鹤发垂，生涯空托一纶丝。是非不向眼前起， 
寒暑任从波上移。风漾长歌笼月里，梦和春雨昼眠时。 
逍遥此意谁人会，应有青山渌水知。主



   卷664_18 【下第寄张坤】罗隐 

谩费精神掉五侯，破琴孤剑是身仇。九衢双阙拟何去， 
玉垒铜梁空旧游。蝴蝶有情牵晚梦，杜鹃无赖伴春愁。 
思量不及张公子，经岁池江倚酒楼。主



   卷664_19 【东归别常修】罗隐 

六载辛勤九陌中，却寻归路五湖东。名惭桂苑一枝绿， 
鲙忆松江两箸红。浮世到头须适性，男儿何必尽成功。 
唯惭鲍叔深知我，他日蒲帆百尺风。主



   卷664_20 【言】罗隐 

珪玷由来尚可磨，似簧终日复如何。成名成事皆因慎， 
亡国亡家只为多。须信祸胎生利口，莫将讥思逞悬河。 
猩猩鹦鹉无端解，长向人间被网罗。主



   卷664_21 【简令生日】罗隐 

祥烟霭霭拂楼台，庆积玄元节后来。已向青阳标四序， 
便从嵩岳应三台。龟衔玉柄增年算，鹤舞琼筵献寿杯。 
自顾下儒何以祝，柱天功业济时才。主



   卷664_22 【晚眺】罗隐 

凭古城边眺晚晴，远村高树转分明。天如镜面都来静， 
地似人心总不平。云向岭头闲不彻，水流溪里太忙生。 
谁人得及庄居老，免被荣枯宠辱惊。主



   卷664_23 【野花（一作罗邺诗）】罗隐 

万点红芳血色殷，为无名字对空山。多因戏蝶寻香住， 
少有行人辍棹攀。若在侯门看不足，为生江岸见如闲。 
结根必竟输桃李，长向春城紫陌间。主



   卷664_24 【病骢马】罗隐 

枥上病骢蹄褭褭，江边废宅路迢迢。自经梅雨长垂耳， 
乍食菰浆欲折腰。金络衔头光未灭，玉花毛色瘦来焦。 
曾听禁漏惊街鼓，惯踏康庄怕小桥。夜半雄声心尚壮， 
日中高卧尾还摇。龙媒落地天池远，何事牵牛在碧霄？知



   卷664_25 【狄浦】罗隐 

晴川倚落晖，极目思依依。野色寒来浅，人家乱后稀。 
久贫身不达，多病意长违。还有渔舟在，时时梦里归。主



   卷664_26 【南康道中】罗隐 

弱冠负文翰，此中听鹿鸣。使君延上榻，时辈仰前程。 
丹桂竟多故，白云空有情。唯馀路旁泪，沾洒向尘缨。斋



   卷664_27 【北固亭东望寄默师】罗隐 

高亭暮色中，往事更谁同。水谩矜天阔，山应到此穷。 
病怜京口酒，老怯海门风。唯有言堪解，何由见远公。古



   卷664_28 【华清宫】罗隐 

楼殿层层佳气多，开元时节好笙歌。
也知道德胜尧舜，争奈杨妃解笑何。



   卷664_29 【韩信庙】罗隐 

剪项移秦势自雄，布衣还是负深功。
寡妻稚女俱堪恨，却把馀杯奠蒯通。



   卷664_30 【韦公子】罗隐 

击柱狂歌惨别颜，百年人事梦魂间。
李将军自嘉声在，不得封侯亦自闲。



   卷664_31 【望思台】罗隐 

芳草台边魂不归，野烟乔木弄残晖。
可怜高祖清平业，留与闲人作是非。



   卷664_32 【帝幸蜀（乾符岁，一作狄归昌诗）】罗隐 

马嵬山色翠依依，又见銮舆幸蜀归。
泉下阿蛮应有语，这回休更怨杨妃。



   卷664_33 【王夷甫】罗隐 

把得闲书坐水滨，读来前事亦酸辛。
莫言麈尾清谭柄，坏却淳风是此人。



   卷664_34 【鹭鸶】罗隐 

斜阳澹澹柳阴阴，风袅寒丝映水深。
不要向人夸素白，也知常有羡鱼心。



   卷664_35 【书淮阴侯传】罗隐 

寒灯挑尽见遗尘，试沥椒浆合有神。
莫恨高皇不终始，灭秦谋项是何人。



   卷664_36 【青山庙（子胥庙）】罗隐 

市箫声咽迹崎岖，雪耻酬恩此丈夫。
霸主两亡时亦异，不知魂魄更无归。



   卷664_37 【小松】罗隐 

已有清阴逼座隅，爱声仙客肯过无。
陵迁谷变须高节，莫向人间作大夫。



   卷664_38 【竹】罗隐 

篱外清阴接药阑，晓风交戛碧琅玕。
子猷死后知音少，粉节霜筠谩岁寒。



   卷664_39 【谩天岭】罗隐 

西去休言蜀道难，此中危峻已多端。
到头未会苍苍色，争得禁他两度谩。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十五 
 
   
　 
　

　
 　



   卷665_1 【秋虫赋（以下补遗）】罗隐 

物之小兮，迎网而毙；物之大兮，兼网而逝。网也者， 
绳其小而不绳其大。吾不知尔身之危兮，腹之馁兮，吁！古



   卷665_2 【蟋蟀诗】罗隐 

顽飔毙芳，吹愁夕长。屑戍有动，歌离吊梦。 
如诉如言，绪引虚宽。周隙伺榻，繁咽夤缘。 
范睡蝉老，冠峨緌好。不冠不緌，尔奚以悲。 
蚊蚋有毒，食人肌肉。苍蝇多端，黑白偷安。 
尔也出处，物兮莫累。坏舍啼衰，虚堂泣曙。 
勿徇喧哗，鼠岂无牙。勿学萋菲，垣亦有耳。 
危条槁飞，抽恨咿咿。别帐缸冷，柔魂不定。 
美人在何，夜影流波。与子伫立，裴回思多。斋



   卷665_3 【西川与蔡十九同别子超】罗隐 

相欢虽则不多时，相别那能不敛眉。蜀客赋高君解爱， 
楚宫腰细我还知。百年恩爱无终始，万里因缘有梦思。 
肠断门前旧行处，不堪全属五陵儿。斋



   卷665_4 【龙泉东下却寄孙员外】罗隐 

縠江东下几多程，每泊孤舟即有情。山色已随游子远， 
水纹犹认主人清。恩如海岳何时报，恨似烟花触处生。 
百尺风帆两行泪，不堪回首望峥嵘。斋



   卷665_5 【牡丹】罗隐 

艳多烟重欲开难，红蕊当心一抹檀。公子醉归灯下见， 
美人朝插镜中看。当庭始觉春风贵，带雨方知国色寒。 
日晚更将何所似，太真无力凭阑干。斋



   卷665_6 【巫山高】罗隐 

下压重泉上千仞，香云结梦西风紧。纵有精灵得往来， 
狖轭鼯轩亦颠陨。岚光双双雷隐隐，愁为衣裳恨为鬓。 
暮洒朝行何所之，江边日月情无尽。珠零冷露丹堕枫， 
细腰长脸愁满宫。人生对面犹异同，况在千岩万壑中。主



   卷665_7 【江南行】罗隐 

江烟湿雨蛟绡软，漠漠小山眉黛浅。水国多愁又有情， 
夜槽压酒银船满。细丝摇柳凝晓空，吴王台榭春梦中。 
鸳鸯鸂鶒唤不起，平铺绿水眠东风。西陵路边月悄悄， 
油碧轻车苏小小。知



   卷665_8 【空城雀】罗隐 

雀入官仓中，所食能损几。所恨往复频，官仓乃害尔。 
鱼网不在天，鸟网不张水。饮啄要自然，何必空城里。主



   卷665_9 【芳树】罗隐 

细萼慢逐风，暖香闲破鼻。青帝固有心，时时漏天意。 
去年高枝犹堕地，今年低枝已憔悴。吾所以见造化之权， 
变通之理，春夏作头，秋冬为尾，循环反覆无终已。 
人生长短同一轨，若使威可以制，力可以止， 
则秦皇不肯敛手下沙丘，孟贲不合低头入蒿里。 
伊人强猛犹如此，顾我劳生何足恃。但愿我开素袍， 
倾绿蚁，陶陶兀兀大醉于清宵白昼间，任他上是天， 
下是地。知



   卷665_10 【听琴】罗隐 

寒雨萧萧落井梧，夜深何处怨啼乌。
不知一盏临邛酒，救得相如渴病无。



   卷665_11 【大梁见乔诩】罗隐 

湘水春浮岸，淮灯夜满桥。六年悲梗断，两地各萍漂。 
刀笔依三事，篇章奏珥貂。迹卑甘汩没，名散称逍遥。 
好寺松为径，空江桂作桡。野香花伴落，缸暖酒和烧。 
晋沼寻游凤，秦冠竟叹鸮。骨凡鸡犬薄，魂断蕙兰招。 
怅望添燕琯，蹉跎厌鲁瓢。败桐方委爨，冤匣正冲霄。 
战代安釐国，封崇孝景朝。千年非有限，一醉解无聊。 
漏永灯花暗，炉红雪片销。久游家共远，相对鬓俱凋。 
运命从难合，光阴奈不饶。到头蓑笠契，两信钓鱼潮。主



   卷665_12 【寄洪正师】罗隐 

寄蹇浑成迹，经年滞杜南。价轻犹有二，足刖已过三。 
鸡肋曹公忿，猪肝仲叔惭。会应谋避地，依约近禅庵。斋



   卷665_13 【圣真观刘真师院十韵】罗隐 

帘下严君卜，窗间少室峰。摄生门已尽，混迹世犹逢。 
山薮师王烈，簪缨友戴颙。鱼跳介象鲙，饭吐葛玄蜂。 
紫饱垂新椹，黄轻堕小松。尘埃金谷路，楼阁上阳钟。 
野耗鸢肩寄，仙书鸟爪封。支床龟纵老，取箭鹤何慵。 
别久曾牵念，闲来肯压重。尚馀青竹在，试为剪成龙。知



   卷665_14 【寄聂尊师】罗隐 

欲芟荆棘种交梨，指画城中日恐迟。
安得紫青磨镜石，与君闲处看荣衰。



   卷665_15 【金山僧院】罗隐 

根盘蛟蜃路藤萝，四面无尘辍棹过。
得似吾师始惆怅，眼前终日有风波。



   卷665_16 【酬高崇节】罗隐 

旧游虽一梦，别绪忽千般。败草汤陵晚，衰槐楚寺寒。 
数奇常自愧，时薄欲何干。犹赖君相勉，殷勤贡禹冠。主



   卷665_17 【送汝州李中丞十二韵】罗隐 

群盗方为梗，分符奏未宁。黄巾攻郡邑，白梃掠生灵。 
尘土周畿暗，疮痍汝水腥。一凶虽剪灭，数县尚凋零。 
理必资宽猛，谋须藉典刑。与能才物论，慎选忽天庭。 
官品尊台秩，山河拥福星。虎知应去境，牛在肯全形。 
旧政穷人瘼，新衔展武经。关防秋草白，城壁晚峰青。 
破胆期来复，迷魂想待醒。鲁山行县后，聊为奠惟馨。斋



   卷665_18 【淮南送节度卢端公将命之汴州端公常为汴州相公从事】罗隐 

吹台高倚圃田东，此去轺车事不同。珠履旧参萧相国， 
彩衣今佐晋司空。醉离淮甸寒星下，吟指梁园密雪中。 
到彼的知宣室语，几时征拜黑头公。斋



   卷665_19 【送卢端公归台卢校书之夏县】罗隐 

绵绵堤草拂征轮，龙虎俱辞楚水滨。只见胜之为御史， 
不知梅福是仙人。地推八米源流盛，才笑三张事业贫。 
一种西归一般达，柏台霜冷夏城春。斋



   卷665_20 【送朗州张员外】罗隐 

圣朝纶阁最延才，须牧生民始入来。凤藻已期他日用， 
隼旟应是隔年回。旗飘岘首岚光重，酒奠湘江杜魄哀。 
肠断秦原二三月，好花全为使君开。斋



   卷665_21 【淮南送工部卢员外赴阙】罗隐 

始从豸角曳长裾，又吐鸡香奏玉除。隋邸旧僚推谢掾， 
汉廷高议得相如。贵分赤笔升兰署，荣著绯衣从板舆。 
遥想到时秋欲尽，禁城凉冷露槐疏。斋



   卷665_22 【淮南送司勋李郎中赴阙】罗隐 

中朝品秩重文章，双笔依前赐望郎。五夜星辰归帝座， 
半年樽俎奉梁王。南都水暖莲分影，北极天寒雁著行。 
不必恋恩多感激，过淮应合见徵黄。斋



   卷665_23 【送陆郎中赴阙】罗隐 

幕下留连两月强，炉边侍史旧焚香。不关雨露偏垂意， 
自是鸳鸾合著行。三署履声通建礼，九霄星彩映明光。 
少瑜镂管丘迟锦，从此西垣使凤凰。斋



   卷665_24 【途中送人东游有寄】罗隐 

离骖莫惜暂逡巡，君向池阳我入秦。岁月易抛非曩日， 
酒杯难得是同人。路经隋苑桥灯夜，江转台城岸草春。 
此处故交谁见问，为言霜鬓压风尘。斋



   卷665_25 【过废江宁县（王昌龄曾尉此县）】罗隐 

县前水色细鳞鳞，一为夫君吊水滨。漫把文章矜后代， 
可知荣贵是他人。莺偷旧韵还成曲，草赖馀吟尽解春。 
我亦有心无处说，等闲停棹似迷津。斋



   卷665_26 【边夜】罗隐 

光景漂如水，生涯转似萍。雁门穷朔路，牛斗故乡星。 
句尽人谁切，歌终泪自零。夜阑回首算，何处不长亭。古



   卷665_27 【哭张博士太常】罗隐 

前辈倏云殁，愧君曾比方。格卑虽不称，言重亦难忘。 
谏草犹青琐，悲风已白杨。只应移理窟，泉下对真长。知



   卷665_28 【淮口军葬】罗隐 

一阵孤军不复回，更无分别只荒堆。
莫言赋分须如此，曾作文皇赤子来。



   卷665_29 【燕昭王墓】罗隐 

战国苍茫难重寻，此中踪迹想知音。强停别骑山花晓， 
欲吊遗魂野草深。浮世近来轻骏骨，高台何处有黄金。 
思量郭隗平生事，不殉昭王是负心。斋



   卷665_30 【江南】罗隐 

玉树歌声泽国春，累累辎重忆亡陈。
垂衣端拱浑闲事，忍把江山乞与人。



   卷665_31 【江北】罗隐 

废宫荒苑莫闲愁，成败终须要彻头。
一种风流一种死，朝歌争得似扬州。



   卷665_32 【早登新安县楼】罗隐 

关城树色齐，往事未全迷。塞路真人气，封门壮士泥。 
草浓延蝶舞，花密教莺啼。若以鸣为德，鸾皇不及鸡。古



   卷665_33 【干越亭】罗隐 

楚水萧萧多病身，强凭危槛送残春。高城自有陵兼谷， 
流水那知越与秦。岸下藤萝阴作怪，桥边蛟蜃夜欺人。 
琵琶洲远江村阔，回首征途泪满巾。古



   卷665_34 【南园题】罗隐 

搏击路终迷，南园且灌畦。敢言逃俗态，自是乐幽栖。 
叶长春松阔，科圆早薤齐。雨沾虚槛冷，雪压远山低。 
竹好还成径，桃夭亦有蹊。小窗奔野马，闲瓮养醯鸡。 
水石心逾切，烟霄分已暌。病怜王猛畚，愚笑隗嚣泥。 
泽国潮平岸，江村柳覆堤。到头乘兴是，谁手好提携。主



   卷665_35 【人日新安道中见梅花（其年以徐寇停举）】罗隐 

长途酒醒腊春寒，嫩蕊香英扑马鞍。
不上寿阳公主面，怜君开得却无端。



   卷665_36 【许由庙】罗隐 

高挂风瓢濯汉滨，土阶三尺愧清尘。
可怜比屋堪封日，若到人间是众人。



   卷665_37 【题段太尉庙】罗隐 

近甸蒙尘日，南梁反正年。飘流茂陵碗，零落太官椽。 
建纛非降楚，披图异录燕。堪嗟侍中血，不及御衣前。斋



   卷665_38 【湘妃庙】罗隐 

刘表荒碑断水滨，庙前幽草闭残春。已将怨泪流斑竹， 
又感悲风入白蘋。八族未来谁北拱，四凶犹在莫南巡。 
九峰相似堪疑处，望见苍梧不见人。斋



   卷665_39 【八骏图】罗隐 

穆满当年物外程，电腰风脚一何轻。
如今纵有骅骝在，不得长鞭不肯行。



   卷665_40 【庭花】罗隐 

昨日芳艳浓，开尊几同醉。今朝风雨恶，惆怅人生事。 
南威病不起，西子老兼至。向晚寂无人，相偎堕红泪。主



   卷665_41 【病中题主人庭鹤】罗隐 

辽水华亭旧所闻，病中毛羽最怜君。
稻粱且足身兼健，何必青云与白云。



   卷665_42 【蝉】罗隐 

天地工夫一不遗，与君声调借君緌。
风栖露饱今如此，应忘当年滓浊时。



   卷665_43 【薛阳陶觱篥歌】罗隐 

平泉上相东征日，曾为阳陶歌觱篥。乌江太守会稽侯， 
相次三篇皆俊逸。桥山殡葬衣冠后，金印苍黄南去疾。 
龙楼冷落夏口寒，从此风流为废物。人间至艺难得主， 
怀抱差池恨星律。邗沟仆射戎政闲，试渡瓜洲吐伊郁。 
西风九月草树秋，万喧沈寂登高楼。左篁揭指徵羽吼， 
炀帝起坐淮王愁。高飘咽灭出滞气，下感知己时横流。 
穿空激远不可遏，仿佛似向伊水头。伊水林泉今已矣， 
因取遗编认前事。武宗皇帝御宇时，四海恬然知所自。 
扫除桀黠似提帚，制压群豪若穿鼻。九鼎调和各有门， 
谢安空俭真儿戏。功高近代竟谁知，艺小似君犹不弃。 
勿惜喑呜更一吹，与君共下难逢泪。主



   卷665_44 【酬丘光庭】罗隐 

正月十一日书札，五月十六日到来。柳吟秦望咫尺地， 
鲤鱼何处闲裴回。故人情意未疏索，次第序述眉眼开。 
上言二年隔烟水，下有数幅真琼瑰。行吟坐读口不倦， 
瀑泉激射琅玕摧。壁池兰蕙日已老，村酒蘸甲时几杯。 
鹤龄鸿算不复见，雨后蓑笠空莓苔。自从黄寇扰中土， 
人心波荡犹未回。道殷合眼拜九列，张濬掉舌升三台。 
朝廷济济百揆序，宁将对面容奸回。祸生有基妖有渐， 
翠华西幸蒙尘埃。三川梗塞两河闭，大明宫殿生蒿莱。 
懦夫早岁不量力，策蹇仰北高崔嵬。千门万户扃锁密， 
良匠不肯雕散材。君今得意尚如此，况我麋鹿悠悠哉！ 
荣衰贵贱目所睹，莫嫌头白黄金台。主



   卷665_45 【投宣武郑尚书二十韵】罗隐 

汉代簪缨盛，梁园雉堞雄。物情须重德，时论在明公。 
族大逾开魏，神高本降嵩。世家惟蹇谔，官业即清通。 
翰苑论思外，纶闱啸傲中。健豪惊彩凤，高步出冥鸿。 
履历虽吾道，行藏必圣聪。绛霄无系滞，浙水忽西东。 
庾监高楼月，袁郎满扇风。四年将故事，两地有全功。 
去去才须展，行行道益隆。避权辞宪署，仗节出南宫。 
雁影相承接，龙图共始终。自然须作砺，不必恨临戎。 
幕下莲花盛，竿头cG佩红。骑儿逢郭伋，战士得文翁。 
人地应无比，簟瓢奈屡空。因思一枝桂，已作断根蓬。 
往事应归捷，劳歌且责躬。殷勤信陵馆，今日自途穷。斋



   卷665_46 【投浙东王大夫二十韵】罗隐 

越岭千峰秀，淮流一派长。暂凭开物手，来展济时方。 
旧迹兰亭在，高风桂树香。地清无等级，天阔任徊翔。 
麈尾谈何胜，螭头笔更狂。直曾批凤诏，高已冠鹓行。 
啸傲辞民部，雍容出帝乡。赵尧推印绶，句践与封疆。 
水占仙人吹，城留御史床。嘉宾邹润甫，百姓贺知章。 
席暖飞鹦鹉，尘轻驻骕骦。夜歌珠断续，晴舞雪悠扬。 
化向棠阴布，春随棣萼芳。盛名韬不得，雄略晦弥彰。 
自愧三冬学，来窥数仞墙。感深惟刻骨，时去欲沾裳。 
想望鱼烧尾，咨嗟鼠啮肠。可能因蹇拙，便合老沧浪。 
题柱心犹壮，移山志不忘。深惭百般病，今日问医王。古



   卷665_47 【寄剡县主簿】罗隐 

金庭养真地，珠篆会稽官。境胜堪长往，时危喜暂安。 
洞连沧海阔，山拥赤城寒。他日抛尘土，因君拟炼丹。知



   卷665_48 【中秋不见月】罗隐 

风帘淅淅漏灯痕，一半秋光此夕分。
天为素娥孀怨苦，并教西北起浮云。



   卷665_49 【答宗人衮】罗隐 

昆仑水色九般流，饮即神仙憩即休。敢恨守株曾失意， 
始知缘木更难求。鴒原谩欲均馀力，鹤发那堪问旧游。 
遥望北辰当上国，羡君归棹五诸侯。斋



   卷665_50 【早行】罗隐 

雨洒江声风又吹，扁舟正与睡相宜。
无端戍鼓催前去，别却青山向晓时。



   卷665_51 【咏白菊（一作罗绍威诗）】罗隐 

虽被风霜竞欲催，皎然颜色不低摧。已疑素手能妆出， 
又似金钱未染来。香散自宜飘渌酒，叶交仍得荫香苔。 
寻思闭户中宵见，应认寒窗雪一堆。知



   卷665_52 【晚泊宿松】罗隐 

解缆随江流，晚泊古淮岸。归云送春和，繁星丽云汉。 
春深胡雁飞，人喧水禽散。仰君邈难亲，沈思夜将旦。主



   卷665_53 【钱塘遇默师忆润州旧游】罗隐 

歌敲玉唾壶，醉击珊瑚枝。石羊妙善街，甘露平泉碑。 
扪苔想豪杰，剔藓看文词。归来北固山，水槛光参差。斋



   卷665_54 【江南别】罗隐 

去年今夜江南别，鸳鸯翅冷飞蓬爇。今年今夜江北边， 
鲤鱼肠断音书绝。男儿心事无了时，出门上马不自知。古



   卷665_55 【四顶山】罗隐 

胜景天然别，精神入画图。一山分四顶，三面瞰平湖。 
过夏僧无热，凌冬草不枯。游人来至此，愿剃发和须。知



   卷665_56 【姥山】罗隐 

临塘古庙一神仙，绣幌花容色俨然。为逐朝云来此地， 
因随暮雨不归天。眉分初月湖中鉴，香散馀风竹上烟。 
借问邑人沈水事，已经秦汉几千年。知



   卷665_57 【岐王宅】罗隐 

朱邸平台隔禁闱，贵游陈迹尚依稀。云低雍畤祈年去， 
雨细长杨从猎归。申白宾朋传道义，应刘文彩寄音徽。 
承平旧物惟君尽，犹写雕鞍伴六飞。知



   卷665_58 【长明灯】罗隐 

破暗长明世代深，烟和香气两沈沈。不知初点人何在， 
只见当年火至今。晓似红莲开沼面，夜如寒月镇潭心。 
孤光自有龙神护，雀戏蛾飞不敢侵。知



   卷665_59 【堋口逢人】罗隐 

艰难别离久，中外往还深。已改当时发，空馀旧日心。斋



   卷665_60 【遇边使】罗隐 

累年无的信，每夜望边城。袖掩千行泪，书封一尺金。知



   卷665_61 【移住别友】罗隐 

自到西川住，惟君别有情。常逢对门远，又隔一重城。斋



   卷665_62 【宫词】罗隐 

巧画蛾眉独出群，当时人道便承恩。
经年不见君王面，落日黄昏空掩门。



   卷665_63 【泾溪】罗隐 

泾溪石险人竞惧，终岁不闻倾覆人。
却是平流无石处，时时闻说有沈沦。



   卷665_64 【题杜甫集】罗隐 

楚水悠悠浸楚亭，楚南天地两无情。
忍交孙武重泉下，不见时人说用兵。



   卷665_65 【感弄猴人赐朱绂】罗隐 

十二三年就试期，五湖烟月奈相违。
何如买取胡孙弄，一笑君王便著绯。



   卷665_66 【题磻溪垂钓图】罗隐 

吕望当年展庙谟，直钩钓国更谁如。
若教生在西湖上，也是须供使宅鱼。



   卷665_67 【春风】罗隐 

也知有意吹嘘切，争奈人间善恶分。
但是秕糠微细物，等闲抬举到青云。



   卷665_68 【竹下残雪】罗隐 

墙下浓阴对此君，小山尖险玉为群。
夜来解冻风虽急，不向寒城减一分。



   卷665_69 【杏花】罗隐 

暖气潜催次第春，梅花已谢杏花新。
半开半落闲园里，何异荣枯世上人。



   卷665_70 【镇海军所贡（题不全）】罗隐 

檐前飞雪扇前尘，千里移添上苑春。
他日丁宁柿林院，莫宣恩泽与闲人。



   卷665_71 【席上歌水调】罗隐 

馀声宛宛拂庭梅，通济渠边去又回。
若使炀皇魂魄在，为君应合过江来。



   卷665_72 【题新榜（在浙幕，沈崧得新榜示题其末）】罗隐 

黄土原边狡兔肥，犬如流电马如飞。
灞陵老将无功业，犹忆当时夜猎归。



   卷665_73 【句】罗隐 

夏窗七叶连阴暗。（《游城南记》：杜佑有别墅， 
为城南之最，有树每朵七叶，因以为名，隐诗纪之）主

赖家桥上潏河边。（隐又有城南杂感诗，其题有景星观、 
姚家园、叶家林及此句，今杂感诗亡）古

细看月轮真有意，已知青桂近嫦娥。（《曾公类苑》： 
裴筠娶箫楚公女，便擢进士，隐诗云云）主

一个祢衡容不得，思量黄祖谩英雄。（《吴越备史》： 
隐初见钱镠，惧不见，用遂以所为夏口诗标于卷末云云， 
镠览之大笑，因加殊遇）斋

张华谩出如丹语，不及刘侯一纸书。（《鉴戒录》云： 
郑畋女喜隐此诗）知

山雨霏微宿上亭，雨中因想雨淋铃。（上亭驿《天中记》）古

老僧斋罢关门睡，不管波涛四面生。（金山僧院。 
《诗话总龟》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十六 
 
   
　 
　

　
 　



   卷666_1 【比红儿诗】罗虬 

姓字看侵尺五天，芳菲占断百花鲜。
马嵬好笑当时事，虚赚明皇幸蜀川。

金谷园中花正繁，坠楼从道感深恩。
齐奴却是来东市，不为红儿死更冤。

陷却平阳为小怜，周师百万战长川。
更教乞与红儿貌，举国山川不值钱。

一曲都缘张丽华，六宫齐唱后庭花。
若教比并红儿貌，枉破当年国与家。

乐营门外柳如阴，中有佳人画阁深。
若是五陵公子见，买时应不啻千金。

青丝高绾石榴裙，肠断当筵酒半醺。
置向汉宫图画里，入胡应不数昭君。

斜凭栏杆醉态新，敛眸微盻不胜春。
当时若遇东昏主，金叶莲花是此人。

匼匝千山与万山，碧桃花下景长闲。
神仙得似红儿貌，应免刘郎忆世间。

越山重叠越溪斜，西子休怜解浣纱。
得似红儿今日貌，肯教将去与夫差。

诏下人间觅好花，月眉云髻选人家。
红儿若向当时见，系臂先封第一纱。

锋镝纵横不敢看，泪垂玉箸正汍澜。
应缘近似红儿貌，始得深宫奉五官。

金缕浓薰百和香，脸红眉黛入时妆。
当时便向乔家见，未敢将心在窈娘。

通宵甲帐散香尘，汉帝精神礼百神。
若见红儿醉中态，也应休忆李夫人。

拔得芙蓉出水新，魏家公子信才人。
若教瞥见红儿貌，不肯留情付洛神。

芳姿不合并常人，云在遥天玉在尘。
因事爱思荀奉倩，一生闲坐枉伤神。

笔底如风思涌泉，赋中休谩说婵娟。
红儿若在东家住，不得登墙尔许年。

一抹浓红傍脸斜，妆成不语独攀花。
当时若是逢韩寿，未必埋踪在贾家。

树袅西风日半沉，地无人迹转伤心。
阿娇得似红儿貌，不费长门买赋金。

五云高捧紫金堂，花下投壶侍玉皇。
从到世人都不识，也应知有杜兰香。

戏水源头指旧踪，当时一笑也难逢。
红儿若为回桃脸，岂比连催举五烽。

虢国夫人照夜玑，若为求得与红儿。
醉和香态浓春睡，一树繁花偃绣帏。

知有持盈玉叶冠，剪云裁月照人寒。
若使红儿风帽戴，直使瑶池会上看。

明媚何曾让玉环，破瓜年几百花颜。
若教貌向南朝见，定却梅妆似等闲。

世事悠悠未足称，肯将闲事更争能。
自从命向红儿去，不欲留心在裂缯。

自隐新从梦里来，岭云微步下阳台。
含情一向春风笑，羞杀凡花尽不开。

舍却青娥换玉鞍，古来公子苦无端。
莫言一匹追风马，天骥牵来也不看。

槛外花低瑞露浓，梦魂惊觉晕春容。
凭君细看红儿貌，最称严妆待晓钟。

薄罗轻剪越溪纹，鸦翅低垂两鬓分。
料得相如偷见面，不应琴里挑文君。

南国东邻各一时，后来惟有杜红儿。
若教楚国宫人见，羞把腰身并柳枝。

照耀金钗簇腻鬟，见时直向画屏间。
黄姑阿母能判剖，十斛明珠也是闲。

轻小休夸似燕身，生来占断紫宫春。
汉皇若遇红儿貌，掌上无因著别人。

鹦鹉娥如裛露红，镜前眉样自深宫。
稍教得似红儿貌，不嫁南朝沈侍中。

拟将心地学安禅，争奈红儿笑靥圆。
何物把来堪比并，野塘初绽一枝莲。

浸草漂花绕槛香，最怜穿度乐营墙。
殷勤留滞缘何事，曾照红儿一面妆。

雕阴旧俗骋婵娟，有个红儿赛洛川。
常笑世人语虚诞，今朝自见火中莲。

渡口诸侬乐未休，竟陵西望路悠悠。
石城有个红儿貌，两桨无因迎莫愁。

谁向深山识大仙，劝人山上引春泉。
定知不及红儿貌，枉却工夫溉玉田。

倾国倾城总绝伦，红儿花下认真身。
十年东北看燕赵，眼冷何曾见一人。

今时自是不谙知，前代由来岂见遗。
一笑阳城人便惑，何堪教见杜红儿。

京口喧喧百万人，竞传河鼓谢星津。
柰花似雪簪云髻，今日夭容是后身。

青史书时未是真，可能纤手却强秦。
再三为谢齐皇后，要解连环别与人。

绣帐鸳鸯对刺纹，博山微暖麝微曛。
诗成若有红儿貌，悔道当时月坠云。

薄粉轻朱取次施，大都端正亦相宜。
只如花下红儿态，不藉城中半额眉。

妆成浑欲认前朝，金凤双钗逐步摇。
未必慕容宫里伴，舞风歌月胜纤腰。

琥珀钗成恩正深，玉儿妖惑荡君心。
莫教回首看妆面，始觉曾虚掷万金。

自有闲花一面春，脸檀眉黛一时新。
殷勤为报梁家妇，休把啼妆赚后人。

轻梳小髻号慵来，巧中君心不用媒。
可得红儿抛醉眼，汉皇恩泽一时回。

千里长江旦暮潮，吴都风俗尚纤腰。
周郎若见红儿貌，料得无心念小乔。

月落潜奔暗解携，本心谁道独单栖。
还缘交甫非良偶，不肯终身作羿妻。

汉皇曾识许飞琼，写向人间作画屏。
昨日红儿花下见，大都相似更娉婷。

魏帝休夸薛夜来，雾绡云縠称身裁。
红儿秀发君知否，倚槛繁花带露开。

晓月雕梁燕语频，见花难可比他人。
年年媚景归何处，长作红儿面上春。

逗玉溅盆冬殿开，邀恩先赐夜明苔。
红儿若是三千数，多少芳心似死灰。

画帘垂地紫金床，暗引羊车驻七香。
若见红儿此中住，不劳盐筱洒宫廊。

苏小空匀一面妆，便留名字在钱塘。
藏鸦门外诸年少，不识红儿未是狂。

一首长歌万恨来，惹愁漂泊水难回。
崔徽有底多头面，费得微之尔许才。

昔年黄阁识奇章，爱说真珠似窈娘。
若见红儿深夜态，便应休说绣衣裳。

凤折莺离恨转深，此身难负百年心。
红儿若向隋朝见，破镜无因更重寻。

行绾秾云立暗轩，我来犹爱不成冤。
当时若见红儿貌，未必邢相有此言。

总似红儿媚态新，莫论千度笑争春。
任伊孙武心如铁，不办军前杀此人。

暖塘争赴荡舟期，行唱菱歌著艳词。
为问东山谢丞相，可能诸妓胜红儿。

吴兴皇后欲辞家，泽国重台展曙华。
今日红儿貌倾国，恐须真宰别开花。

陌上行人歌黍离，三千门客欲何之。
若教粗及红儿貌，争取楼前斩爱姬。

休话如皋一笑时，金髇中臆锦离披。
陋容枉把雕弓射，射尽春禽未展眉。

长恨西风送早秋，低眉深恨嫁牵牛。
若同人世长相对，争作夫妻得到头。

谢娘休漫逞风姿，未必娉婷胜柳枝。
闻道只因嘲落絮，何曾得似杜红儿。

总传桃叶渡江时，只为王家一首诗。
今日红儿自堪赋，不须重唱旧来词。

巫山洛浦本无情，总为佳人便得名。
今日雕阴有神艳，后来公子莫相轻。

几抛云髻恨金墉，泪洗花颜百战中。
应有红儿些子貌，却言皇后长深宫。

倚槛还应有所思，半开东阁见娇姿。
可中得似红儿貌，若遇韩朋好杀伊。

晓向妆台与画眉，镜中长欲助娇姿。
若教得似红儿貌，走马章台任道迟。

练得霜华助翠钿，相期朝谒玉皇前。
依稀有似红儿貌，方得吹箫引上天。

重门深掩几枝花，未胜红儿莫大夸。
王相不能探物理，可能虚上短辕车。

前代休怜事可奇，后来还出有光辉。
争知昼卧纱窗里，不见神人覆玉衣。

化羽尝闻赴九天，只疑尘世是虚传。
自从一见红儿貌，始信人间有谪仙。

从道长陵小市东，巧将花貌占春风。
红儿若是同时见，未必伊先入紫宫。

人间难免是深情，命断红儿向此生。
不似前时李丞相，枉抛才力为莺莺。

凤舞香飘绣幕风，暖穿驰道百花中。
还缘有似红儿貌，始道迎将入汉宫。

休道将军出世才，尽驱诸妓下歌台。
都缘没个红儿貌，致使轻教后阁开。

冯媛须知住汉宫，将身只是解当熊。
不闻有貌倾人国，争得今朝更似红。

能将一笑使人迷，花艳何须上大堤。
疏属便同巫峡路，洛川真是武陵溪。

辞辇当时意可知，宠深还恐宠先衰。
若教得似红儿貌，占却君恩自不疑。

三吴时俗重风光，未见红儿一面妆。
好写妖娆与教看，便应休更话真娘。

波平楚泽浸星辰，台上君王宴早春。
毕竟章华会中客，冠缨虚绝为何人。

红儿不向汉宫生，便使双成谩得名。
疑是麻姑恼尘世，暂教微步下层城。

天碧轻纱只六铢，宛如含露透肌肤。
便教汉曲争明媚，应没心情更弄珠。

共嗟含恨向衡阳，方寸花笺寄沈郎。
不似红儿些子貌，当时争得少年狂。

浅色桃花亚短墙，不因风送也闻香。
凝情尽日君知否，还似红儿淡薄妆。

火色樱桃摘得初，仙宫只有世间无。
凝情尽日君知否，真似红儿口上朱。

宿雨初晴春日长，入帘花气静难忘。
凝情尽日君知否，真似红儿舞袖香。

初月纤纤映碧池，池波不动独看时。
凝情尽日君知否，真似红儿罢舞眉。

浓艳浓香雪压枝，袅烟和露晓风吹。
红儿被掩妆成后，含笑无人独立时。

楼上娇歌袅夜霜，近来休数踏歌娘。
红儿谩唱伊州遍，认取轻敲玉韵长。

金粟妆成扼臂环，舞腰轻薄瑞云间。
红儿生在开元末，羞杀新丰谢阿蛮。

君看红儿学醉妆，夸裁宫襭砑裙长。
谁能更把闲心力，比并当时武媚娘。

栀子同心裛露垂，折来深恐没人知。
花前醉客频相问，不赠红儿赠阿谁。

云间翡翠一双飞，水上鸳鸯不暂离。
写向人间百般态，与君题作比红诗。

旧恨长怀不语中，几回偷泣向春风。
还缘不及红儿貌，却得生教入楚宫。

一舸春深指鄂君，好风从度水成纹。
越人若见红儿貌，绣被应羞彻夜薰。

花落尘中玉堕泥，香魂应上窈娘堤。
欲知此恨无穷处，长倩城乌夜夜啼。



   卷666_2 【句】罗虬 

窗前远岫悬生碧，帘外残霞挂熟红。（见《语林》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十七 
 
   
　 
　

　
 　



   卷667_1 【星精亭】郑损 

星沈万古痕，孤绝势无邻。地窄少留竹，空多剩占云。 
钓篷和雨看，樵斧带霜闻。莫惜寻常到，清风不负人。主



   卷667_2 【钓阁】郑损 

小阁惬幽寻，周遭万竹森。谁知一沼内，亦有五湖心。 
钓直鱼应笑，身闲乐自深。晚来春醉熟，香饵任浮沈。斋



   卷667_3 【玉声亭】郑损 

世间泉石本无价，那更天然落景中。汉佩琮琤寒溜雨， 
秦箫缥缈夜敲风。一方清气群阴伏，半局闲棋万虑空。 
借问主人能住久，后来好事有谁同。斋



   卷667_4 【艺堂】郑损 

堂开冻石千年翠，艺讲秋胶百步威。揖让未能忘典礼， 
英雄孰不惯戎衣。风波险似金机骇，日月忙如雪羽飞。 
莫怪尊前频浩叹，男儿志愿与时违。斋



   卷667_5 【星精石】郑损 

突险呀空龙虎蹲，由来英气蓄寒根。苍苔点染云生靥， 
老雨淋漓铁渍痕。松韵远趋疑认祖，山阴轻覆似怜孙。 
孤岩恰恰容幽构，可爱江南释子园。斋



   卷667_6 【泛香亭】郑损 

流杯处处称佳致，何似斯亭出自然。山溜穿云来几里， 
石盘和藓凿何年。声交鸣玉歌沈板，色幌寒金酒满船。 
莫怪坐中难得醉，醒人心骨有潺湲。斋



   卷667_7 【巴州寒食晚眺】张祎 

东望青天周与秦，杏花榆叶故园春。
野寺一倾寒食酒，晚来风景重愁人。



   卷667_8 【题击瓯楼】张祎 

驻旌元帅遗风在，击缶高人逸兴酣。
水转巴文清溜急，山连蒙岫翠光涵。



   卷667_9 【题司空图壁】卢携 

姓氏司空贵，官班御史卑。老夫如且在，不用叹屯奇。知



   卷667_10 【愁诗】李廷璧 

到来难遣去难留，著骨黏心万事休。潘岳愁丝生鬓里， 
婕妤悲色上眉头。长途诗尽空骑马，远雁声初独倚楼。 
更有相思不相见，酒醒灯背月如钩。知



   卷667_11 【题菖蒲废观】许三畏 

本是安期烧药处，今来改作坐禅宫。数僧梵响满楼月， 
深谷猿声半夜风。金简事移松阁迥，彩云影散阆山空。 
我来不见修真客，却得真如问远公。知



   卷667_12 【致孙状元诉醵罚钱】卢嗣业 

未识都知面，频输复分钱。苦心事笔砚，得志助花钿。 
徒步求秋赋，持杯给暮饘。力微多谢病，非不奉同年。主



   卷667_13 【红蔷薇】牛峤 

晓啼珠露浑无力，绣簇罗襦不著行。
若缀寿阳公主额，六宫争肯学梅妆。



   卷667_14 【杨柳枝五首】牛峤 

解冻风来末上青，解垂罗袖拜卿卿。
无端袅娜临官路，舞送行人过一生。

吴王宫里色偏深，一簇纤条万缕金。
不愤钱塘苏小小，引郎松下结同心。

桥北桥南千万条，恨伊张绪不相饶。
金羁白马临风望，认得羊家静婉腰。

狂雪随风扑马飞，惹烟无力被春欺。
莫交移入灵和殿，宫女三千又妒伊。

袅翠笼烟拂暖波，舞裙新染麴尘罗。
章华台畔隋堤上，傍得春风尔许多。



   卷667_15 【及第后宿平康里诗】郑合 

春来无处不闲行，楚润相看别有情。
好是五更残酒醒，时时闻唤状头声。



   卷667_16 【贺裴廷裕蜀中登第诗】李搏 

铜梁千里曙云开，仙箓新从紫府来。天上已张新羽翼， 
世间无复旧尘埃。嘉祯果中君平卜，贺喜须斟卓氏杯。 
应笑戎藩刀笔吏，至今泥滓曝鱼鳃。古



   卷667_17 【复谑廷裕】李搏 

曾随风水化凡鳞，安上门前一字新。
闻道蜀江风景好，不知何似杏园春。



   卷667_18 【吊贾岛】李克恭 

一一玄微缥缈成，尽吟方便爽神情。宣宗谪去为闲事， 
韩愈知来已振名。海底也应搜得净，月轮常被玩教倾。 
如何未隔四十载，不遇论量向此生。主



   卷667_19 【君山】程贺 

曾游方外见麻姑，说道君山此本无。
云是昆仑山顶石，海风吹落洞庭湖。



   卷667_20 【东归诗】卢尚卿 

九重丹诏下尘埃，深锁文闱罢选才。桂树放教遮月长， 
杏园终待隔年开。自从玉帐论兵后，不许金门谏猎来。 
今日灞陵桥上过，路人应笑腊前回。古



   卷667_21 【题玉芝双奉院】顾在镕 

入门如洞府，花木与时稀。夜坐山当户，秋吟叶满衣。 
犬随童子出，鸟避俗人飞。至药应将熟，年年火气微。知



   卷667_22 【宿麻平驿】顾在镕 

及到怡情处，暂忘登陟劳。青山看不厌，明月坐来高。 
犬为孤村吠，猿因冷木号。微吟还独酌，多兴忆同袍。主



   卷667_23 【题光福上方塔】顾在镕 

苍岛孤生白浪中，倚天高塔势翻空。烟凝远岫列寒翠， 
霜染疏林堕碎红。汀沼或栖彭泽雁，楼台深贮洞庭风。 
六时金磬落何处，偏傍芦苇惊钓翁。主



   卷667_24 【枯木诗辞召命作】翁洮 

枯木傍溪崖，由来岁月赊。有根盘水石，无叶接烟霞。 
二月苔为色，三冬雪作花。不因星使至，谁识是灵槎。斋



   卷667_25 【赠进士王雄】翁洮 

河清海晏少波涛，几载垂钩不得鳌。空向人间修谏草， 
又来江上咏离骚。笳吹古堞边声远，岳倚晴空楚色高。 
何事明廷有徐庶，总教三径卧蓬蒿。斋



   卷667_26 【渔者】翁洮 

一叶飘然任浪吹，雨蓑烟笠肯忘机。只贪浊水张罗众， 
却笑清流把钓稀。苇岸夜依明月宿，柴门晴棹白云归。 
到头得丧终须达，谁道渔樵有是非。斋



   卷667_27 【上子男寿昌宰】翁洮 

陶公为政卓潘齐，入县看花柳满堤。百里江山聊展骥， 
九皋云月怪驱鸡。高楼野色迎襟袖，比屋歌声远鼓鼙。 
只恐攀辕留不住，明时霄汉有丹梯。斋



   卷667_28 【赠方干先生】翁洮 

由来箕踞任天真，别有诗名出世尘。不爱春宫分桂树， 
欲教天子枉蒲轮。城头鼙鼓三声晓，岛外湖山一簇春。 
独向若耶溪上住，谁知不是钓鳌人。斋



   卷667_29 【赠进士李德新接海棠梨】翁洮 

蜀人犹说种难成，何事江东见接生。席上若微桃李伴， 
花中堪作牡丹兄。高轩日午争浓艳，小径风移旋落英。 
一种呈妍今得地，剑峰梨岭谩纵横。斋



   卷667_30 【春日题航头桥】翁洮 

故园桥上绝埃尘，此日凭栏兴自新。云影晚将仙掌曙， 
水光迷得武陵春。薜萝烟里高低路，杨柳风前去住人。 
莫怪马卿题姓字，终朝云雨化龙津。斋



   卷667_31 【和方干题李频庄】翁洮 

高情度日非无事，自是高情不觉喧。海气暗蒸莲叶沼， 
山光晴逗苇花村。吟时胜概题诗板，静处繁华付酒尊。 
闲伴白云收桂子，每寻流水劚桐孙。犹凭律吕传心曲， 
岂虑星霜到鬓根。多少清风归此地，十年虚打五侯门。主



   卷667_32 【苇丛】翁洮 

得地自成丛，那因种植功。有花皆吐雪，无韵不含风。 
倒影翘沙鸟，幽根立水虫。萧萧寒雨夜，江汉思无穷。斋



   卷667_33 【春】翁洮 

漠漠烟花处处通，游人南北思无穷。林间鸟奏笙簧月， 
野外花含锦绣风。鸑抱云霞朝凤阙，鱼翻波浪化龙宫。 
此时谁羡神仙客，车马悠扬九陌中。斋



   卷667_34 【夏】翁洮 

触目皆因长养功，浮生何处问穷通。柳长北阙丝千缕， 
云簇南山火万笼。大野烟尘飘赫日，高楼帘幕逗薰风。 
身心已在喧阗处，惟羡沧浪把钓翁。斋



   卷667_35 【秋】翁洮 

宋玉高吟思万重，澄澄寰宇振金风。云闲日月浮虚白， 
木落山川叠碎红。寥泬雁多宫漏永，河渠烟敛塞天空。 
侯门处处槐花□，献赋何时遇至公。斋



   卷667_36 【冬】翁洮 

寂寂栖心向杳冥，苦吟寒律句偏清。云凝止水鱼龙蛰， 
雪点遥峰草木荣。迥夜炉翻埃烬色，天河冰辗辘轳声。 
归飞未得东风力，魂断三山九万程。斋



   卷667_37 【过洞庭】李屿 

浩渺注横流，千潭合万湫。半洪侵楚翼，一汊属吴头。 
动轴当新霁，漫空正仲秋。势翻荆口迮，声拥岳阳浮。 
远脉滋衡岳，微凉散橘洲。星辰连影动，岚翠逐隅收。 
渐落分行雁，旋添趁伴舟。升腾人莫测，安稳路何忧。 
气与尘中别，言堪象外搜。此身如粗了，来把一竿休。知



   卷667_38 【严塘经乱书事】郑启 

尘生宫阙雾濛濛，万骑龙飞幸蜀中。在野傅岩君不梦， 
乘轩卫懿鹤何功。虽知四海同盟久，未合中原武备空。 
星落夜原妖气满，汉家麟阁待英雄。知

梁园皓色月如珪，清景伤时一惨凄。未见山前归牧马， 
犹闻江上带征鞞。鲲为鱼队潜鳞困，鹤处鸡群病翅低。 
正是四郊多垒日，波涛早晚静鲸鲵。主



   卷667_39 【邓表山】郑启 

白日三清此上时，观开山下彩云飞。仙坛丹灶灵犹在， 
鹤驾清朝去不归。晋末几迁陵谷改，尘中空换子孙非。 
松花落尽无消息，半夜疏钟彻翠微。主



   卷667_40 【记知闻近过关试】韩仪 

短行轴了付三铨，休把新衔恼必先。
今日便称前进士，好留春色与明年。



   卷667_41 【郊居】温宪 

村前村后树，寓赏有馀情。青麦路初断，紫花田未耕。 
雉声闻不到，山势望犹横。寂寞春风里，吟酣信马行。知



   卷667_42 【杏花】温宪 

团雪上晴梢，红明映碧寥。店香风起夜，村白雨休朝。 
静落犹和蒂，繁开正蔽条。澹然闲赏久，无以破妖娆。主



   卷667_43 【春鸠】温宪 

村南微雨新，平绿净无尘。散睡桑条暖，闲鸣屋脊春。 
远闻和晓梦，相应在诸邻。行乐花时节，追飞见亦频。斋



   卷667_44 【题崇庆寺壁】温宪 

十口沟隍待一身，半年千里绝音尘。
鬓毛如雪心如死，犹作长安下第人。



   卷667_45 【报颜标】姚岩杰 

为报颜公识我么，我心唯只与天和。眼前俗物关情少， 
醉后青山入意多。田子莫嫌弹铗恨，宁生休唱饭牛歌。 
圣朝若为苍生计，也合公车到薜萝。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十八 
 
   
　 
　

　
 　



   卷668_1 【途中除夜】高蟾 

南北浮萍迹，年华又暗催。残灯和腊尽，晓角带春来。 
鬓欲渐侵雪，心仍未肯灰。金门旧知己，谁为脱尘埃。知



   卷668_2 【长门怨】高蟾 

天上何劳万古春，君前谁是百年人。魂销尚愧金炉烬， 
思起犹惭玉辇尘。烟翠薄情攀不得，星茫浮艳采无因。 
可怜明镜来相向，何似恩光朝夕新。知



   卷668_3 【秋日寄华阳山人】高蟾 

云木送秋何草草，风波凝冷太星星。银鞍公子魂俱断， 
玉弩将军涕自零。茅洞白龙和雨看，荆溪黄鹄带霜听。 
人间不见清凉事，犹向溪翁乞画屏。知



   卷668_4 【感事】高蟾 

浊河从北下，清洛向东流。清浊皆如此，何人不白头。斋



   卷668_5 【楚思】高蟾 

叠浪与云急，翠兰和意香。风流化为雨，日暮下巫阳。知



   卷668_6 【雪中】高蟾 

金阁倚云开，朱轩犯雪来。三冬辛苦样，天意似难栽。斋



   卷668_7 【道中有感】高蟾 

一醉六十日，一裘三十年。年华经几日，日日掉征鞭。知



   卷668_8 【宋汴道中】高蟾 

平野有千里，居人无一家。甲兵年正少，日久戍天涯。斋



   卷668_9 【秋思】高蟾 

天地太萧索，山川何渺茫。不堪星斗柄，犹把岁寒量。知



   卷668_10 【即事】高蟾 

三年离水石，一旦隐樵渔。为问青云上，何人识卷舒。斋



   卷668_11 【渔家】高蟾 

野水千年在，闲花一夕空。近来浮世狭，何似钓船中。知



   卷668_12 【关中】高蟾 

风雨去愁晚，关河归思凉。西游无紫气，一夕九回肠。斋



   卷668_13 【归思】高蟾 

紫府归期断，芳洲别思迢。黄金作人世，只被岁寒消。知



   卷668_14 【下第出春明门】高蟾 

曾和秋雨驱愁入，却向春风领恨回。
深谢灞陵堤畔柳，与人头上拂尘埃。



   卷668_15 【华清宫】高蟾 

何事金舆不再游，翠鬟丹脸岂胜愁。
重门深锁禁钟后，月满骊山宫树秋。



   卷668_16 【秋日北固晚望二首】高蟾 

风含远思翛翛晚，日照高情的的秋。
何事满江惆怅水，年年无语向东流。

泽国路岐当面苦，江城砧杵入心寒。
不知白发谁医得，为问无情岁月看。



   卷668_17 【送张道士】高蟾 

因将岁月离三岛，闲贮风烟在一壶。
为问金乌头白后，人间流水却回无。



   卷668_18 【吴门春雨】高蟾 

吴甸落花春漫漫，吴宫芳树晚沈沈。
王孙不耐如丝雨，罥断春风一寸心。



   卷668_19 【旅夕】高蟾 

风散古陂惊宿雁，月临荒戍起啼鸦。
不堪吟断无人见，时复寒灯落一花。



   卷668_20 【瓜洲夜泊】高蟾 

偶为芳草无情客，况是青山有事身。
一夕瓜洲渡头宿，天风吹尽广陵尘。



   卷668_21 【金陵晚望】高蟾 

曾伴浮云归晚翠，犹陪落日泛秋声。
世间无限丹青手，一片伤心画不成。



   卷668_22 【晚思】高蟾 

虞泉冬恨由来短，杨叶春期分外长。
惆怅浮生不知处，明朝依旧出沧浪。



   卷668_23 【长信宫二首（后首一作长门怨）】高蟾 

天上梦魂何杳杳，日宫消息太沈沈。
君恩不似黄金井，一处团圆万丈深。

天上凤凰休寄梦，人间鹦鹉旧堪悲。
平生心绪无人识，一只金梭万丈丝。



   卷668_24 【长安旅怀】高蟾 

马嘶九陌年年苦，人语千门日日新。
唯有终南寂无事，寒光不入帝乡尘。



   卷668_25 【春】高蟾 

天柱几条支白日，天门几扇锁明时。
阳春发处无根蒂，凭仗东风分外吹。

明月断魂清霭霭，平芜归思绿迢迢。
人生莫遣头如雪，纵得春风亦不消。



   卷668_26 【秋】高蟾 

阳羡溪声冷骇人，洞庭山翠晚凝神。
天将金玉为风露，曾为高秋几度贫。



   卷668_27 【灞陵亭】高蟾 

一条归梦朱弦直，一片离心白羽轻。
明日灞陵新霁后，马头烟树绿相迎。



   卷668_28 【偶作二首】高蟾 

丁当玉佩三更雨，平帖金闺一觉云。
明日薄情何处去，风流春水不知君。

霞衣重叠红蝉暖，云髻葱笼紫凤寒。
天上少年分散后，一条烟水若为看。



   卷668_29 【永夕】高蟾 

云鸿宿处江村冷，独狖啼时海国阴。
不会残灯无一事，觉来犹有向隅心。



   卷668_30 【落花】高蟾 

一叶落时空下泪，三春归尽复何情。
无人共得东风语，半日尊前计不成。



   卷668_31 【下第后上永崇高侍郎】高蟾 

天上碧桃和露种，日边红杏倚云栽。
芙蓉生在秋江上，不向东风怨未开。



   卷668_32 【句】高蟾 

君恩秋后叶，日日向人疏。（《宫词》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百六十九 
 
   
　 
　

　
 　



   卷669_1 【城南偶题】章碣 

谁家朱阁道边开，竹拂栏干满壁苔。野水不知何处去， 
游人却是等闲来。南山气耸分红树，北阙风高隔紫苔。 
可惜登临好光景，五门须听鼓声回。主



   卷669_2 【赠边将】章碣 

千千铁骑拥尘红，去去平吞万里空。宛转龙蟠金剑雪， 
连钱豹躩绣旗风。行收部落归天阙，旋进封疆入帝聪。 
只有河源与辽海，如今全属指麾中。主



   卷669_3 【桃源】章碣 

绝壁相欹是洞门，昔人从此入仙源。数株花下逢珠翠， 
半曲歌中老子孙。别后自疑园吏梦，归来谁信钓翁言。 
山前空有无情水，犹绕当时碧树村。主



   卷669_4 【曲江】章碣 

日照香尘逐马蹄，风吹浪溅几回堤。无穷罗绮填花径， 
大半笙歌占麦畦。落絮却笼他树白，娇莺更学别禽啼。 
只缘频燕蓬洲客，引得游人去似迷。主



   卷669_5 【送韦岫郎中典泗州（一作癸丑岁毗陵会中贻同老）】章碣 

玉皇恩诏别星班，去压徐方分野间。有鸟尽巢垂汴柳， 
无楼不到隔淮山。旌旗渐向行时拥，案牍应从到日闲。 
想忆朝天独吟坐，旋飞新作过秦关。主



   卷669_6 【赠婺州苏员外】章碣 

帝念琼枝欲并芳，星分婺女寄仙郎。鸾从阙下虽辞侣， 
雁到江都却续行。烟月一时搜古句，山川两地植甘棠。 
即看龙虎西归去，便佐羲轩活万方。主



   卷669_7 【寄友人】章碣 

谢家山水属君家，曾共持钩掷岁华。竹里竹鸡眠藓石， 
溪头鸂鶒踏金沙。登楼夜坐三层月，接果春看五色花。 
昨日西风动归思，满船凉叶在天涯。主



   卷669_8 【雨】章碣 

低着烟花漠漠轻，正堪吟坐掩柴扃。乱沾细网垂穷巷， 
斜送阴云入古厅。锁却暮愁终不散，添成春醉转难醒。 
霁来还有风流事，重染南山一遍青。主



   卷669_9 【观锡宴】章碣 

倾朝朱紫正骈阗，红杏青莎映广筵。不道楼台无锦绣， 
只愁尘土扑神仙。鱼衔嫩草浮池面，蝶趁飞花到酒边。 
日暮骅骝相拥去，几人沉醉失金鞭。主



   卷669_10 【城东即事】章碣 

闲寻香陌凤城东，时暂开襟向远风。玉笛一声芳草外， 
锦鸳双起碧流中。苑边花竹浓如绣，渭北山川淡似空。 
回首汉宫烟霭里，天河金阁未央宫。主



   卷669_11 【夏日湖上即事寄晋陵萧明府】章碣 

亭午羲和驻火轮，开门嘉树庇湖濆。行来宾客奇茶味， 
睡起儿童带簟纹。屋小有时投树影，舟轻不觉入鸥群。 
陶家岂是无诗酒，公退堪惊日已曛。主



   卷669_12 【对月】章碣 

残霞卷尽出东溟，万古难消一片冰。公子踏开香径藓， 
美人吹灭画堂灯。琼轮正辗丹霄去，银箭休催皓露凝。 
别有洞天三十六，水晶台殿冷层层。主



   卷669_13 【浙西送杜晦侍御入关】章碣 

紫诏征贤发帝聪，绣衣行处扑香风。鹗归秦树幽禽散， 
星出吴天列舍空。捧日思驰仙掌外，朝宗势动海门中。 
鞭鞘所拂三千里，多少诸侯合避骢。主



   卷669_14 【寄江东道友】章碣 

野亭歌罢指西秦，避俗争名兴各新。碧带黄麻呈缥缈， 
短竿长线弄因循。夜潮分卷三江月，晓骑齐驱九陌尘。 
可惜人间好声势，片帆羸马不相亲。主



   卷669_15 【下第有怀】章碣 

故乡朝夕有人还，欲作家书下笔难。灭烛何曾妨夜坐， 
倾壶不独为春寒。迁来莺语虽堪听，落了杨花也怕看。 
但使他年遇公道，月轮长在桂珊珊。主



   卷669_16 【春日经湖上友人别业】章碣 

何处狂歌破积愁，携觞共下木兰舟。绿泉溅石银屏湿， 
黄鸟逢人玉笛休。天借烟霞装岛屿，春铺锦绣作汀洲。 
一年一电逡巡事，不合花前不醉游。主



   卷669_17 【长安春日】章碣 

春日皇家瑞景迟，东风无力雨微微。六宫罗绮同时泊， 
九陌烟花一样飞。暖著柳丝金蕊重，冷开山翠雪棱稀。 
输他得路蓬洲客，红绿山头烂醉归。主



   卷669_18 【陪浙西王侍郎夜宴】章碣 

深锁雷门宴上才，旋看歌舞旋传杯。黄金鸂鶒当筵睡， 
红锦蔷薇映烛开。稽岭好风吹玉佩，镜湖残月照楼台。 
小儒末座频倾耳，只怕城头画角催。主



   卷669_19 【春别】章碣 

掷下离觞指乱山，趋程不待凤笙残。花边马嚼金衔去， 
楼上人垂玉箸看。柳陌虽然风袅袅，葱河犹自雪漫漫。 
殷勤莫厌貂裘重，恐犯三边五月寒。主



   卷669_20 【送谢进士还闽】章碣 

百越风烟接巨鳌，还乡心壮不知劳。雷霆入地建溪险， 
星斗逼人梨岭高。却拥木绵吟丽句，便攀龙眼醉香醪。 
名场声利喧喧在，莫向林泉改鬓毛。主



   卷669_21 【焚书坑】章碣 

竹帛烟销帝业虚，关河空锁祖龙居。
坑灰未冷山东乱，刘项元来不读书。



   卷669_22 【东都望幸】章碣 

懒修珠翠上高台，眉月连娟恨不开。
纵使东巡也无益，君王自领美人来。



   卷669_23 【旅舍早起】章碣 

迹暗心多感，神疲梦不游。惊舟同厌夜，独树对悲秋。 
晚角和人战，残星入汉流。门前早行子，敲镫唱离忧。斋



   卷669_24 【癸卯岁毗陵登高会中贻同志】章碣 

流落常嗟胜会稀，故人相遇菊花时。凤笙龙笛数巡酒， 
红树碧山无限诗。尘土十分归举子，乾坤大半属偷儿。 
长杨羽猎须留本，开济重为阙下期。斋



   卷669_25 【上元夜建元寺观灯呈智通上人】章碣 

建元看别上元灯，处处回廊斗火层。珠玉乱抛高殿佛， 
绮罗深拜远山僧。临风走笔思呈惠，到晓行禅合伴能。 
无限喧阗留不得，月华西下露华凝。斋



   卷669_26 【变体诗（蔡宽夫《诗话》：碣诗平侧各一韵，自号变体）】章碣 

东南路尽吴江畔，正是穷愁暮雨天。鸥鹭不嫌斜两岸， 
波涛欺得逆风船。偶逢岛寺停帆看，深羡渔翁下钓眠。 
今古若论英达算，鸱夷高兴固无边。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十 
 
   
　 
　

　
 　



   卷670_1 【长安书怀】秦韬玉 

凉风吹雨滴寒更，乡思欺人拨不平。长有归心悬马首， 
可堪无寐枕蛩声。岚收楚岫和空碧，秋染湘江到底清。 
早晚身闲著蓑去，橘香深处钓船横。主



   卷670_2 【桧树】秦韬玉 

翠云交干瘦轮囷，啸雨吟风几百春。深盖屈盘青麈尾， 
老皮张展黑龙鳞。唯堆寒色资琴兴，不放秋声染俗尘。 
岁月如波事如梦，竟留苍翠待何人。主



   卷670_3 【读五侯传】秦韬玉 

汉亡金镜道将衰，便有奸臣竞佐时。专国只夸兄弟贵， 
举家谁念子孙危。后宫得宠人争附，前殿陈诚帝不疑。 
朱紫盈门自称贵，可嗟区宇尽疮痍。主



   卷670_4 【春雪】秦韬玉 

云重寒空思寂寥，玉尘如糁满春朝。片才著地轻轻陷， 
力不禁风旋旋销。惹砌任他香粉妒，萦丛自学小梅娇。 
谁家醉卷珠帘看，弦管堂深暖易调。主



   卷670_5 【贫女】秦韬玉 

蓬门未识绮罗香，拟托良媒益自伤。谁爱风流高格调， 
共怜时世俭梳妆。敢将十指夸偏巧，不把双眉斗画长。 
苦恨年年压金线，为他人作嫁衣裳。主



   卷670_6 【题竹】秦韬玉 

削玉森森幽思清，院家高兴尚分明。卷帘阴薄漏山色， 
欹枕韵寒宜雨声。斜对酒缸偏觉好，静笼棋局最多情。 
却惊九陌轮蹄外，独有溪烟数十茎。主



   卷670_7 【鹦鹉】秦韬玉 

每闻别雁竞悲鸣，却叹金笼寄此生。早是翠襟争爱惜， 
可堪丹觜强分明。云漫陇树魂应断，歌接秦楼梦不成。 
幸自祢衡人未识，赚他作赋被时轻。主



   卷670_8 【寄李处士】秦韬玉 

吕望甘罗道已彰，只凭时数为门张。世途必竟皆应定， 
人事都来不在忙。要路强干情本薄，旧山归去意偏长。 
因君指似封侯骨，渐拟回头别醉乡。主



   卷670_9 【对花】秦韬玉 

长与韶光暗有期，可怜蜂蝶却先知。谁家促席临低树， 
何处横钗戴小枝。丽日多情疑曲照，和风得路合偏吹。 
向人虽道浑无语，笑劝王孙到醉时。主



   卷670_10 【寄怀】秦韬玉 

总藏心剑事儒风，大道如今已浑同。会致名津搜俊彦， 
是张愁网绊英雄。苏公有国皆悬印，楚将无官可赏功。 
若使重生太平日，也应回首哭途穷。主



   卷670_11 【题刑部李郎中山亭】秦韬玉 

侬家云水本相知，每到高斋强展眉。瘦竹亸烟遮板阁， 
卷荷擎雨出盆池。笑吟山色同欹枕，闲背庭阴对覆棋。 
不是主人多野兴，肯开青眼重渔师。主



   卷670_12 【八月十五日夜同卫谏议看月】秦韬玉 

常时月好赖新晴，不似年年此夜生。初出海涛疑尚湿， 
渐来云路觉偏清。寒光入水蛟龙起，静色当天鬼魅惊。 
岂独座中堪仰望，孤高应到凤凰城。主



   卷670_13 【亭台】秦韬玉 

雕楹累栋架崔嵬，院宇生烟次第开。为向西窗添月色， 
岂辞南海取花栽。意将画地成幽沼，势拟驱山近小台。 
清境渐深官转重，春时长是别人来。主



   卷670_14 【边将】秦韬玉 

剑光如电马如风，百捷长轻是掌中。无定河边蕃将死， 
受降城外虏尘空。旗缝雁翅和竿袅，箭撚雕翎逐隼雄。 
自指燕山最高石，不知谁为勒殊功。主



   卷670_15 【塞下】秦韬玉 

到处人皆著战袍，麾旗风紧马蹄劳。黑山霜重弓添硬， 
青冢沙平月更高。大野几重开雪岭，长河无限旧云涛。 
凤林关外皆唐土，何日陈兵戍不毛。主



   卷670_16 【织锦妇】秦韬玉 

桃花日日觅新奇，有镜何曾及画眉。只恐轻梭难作匹， 
岂辞纤手遍生胝。合蝉巧间双盘带，联雁斜衔小折枝。 
豪贵大堆酬曲彻，可怜辛苦一丝丝。主



   卷670_17 【钓翁】秦韬玉 

一竿青竹老江隈，荷叶衣裳可自裁。潭定静悬丝影直， 
风高斜飐浪纹开。朝携轻棹穿云去，暮背寒塘戴月回。 
世上无穷嶮巇事，算应难入钓船来。主



   卷670_18 【曲江】秦韬玉 

曲沼深塘跃锦鳞，槐烟径里碧波新。此中境既无佳境， 
他处春应不是春。金榜真仙开乐席，银鞍公子醉花尘。 
明年二月重来看，好共东风作主人。主



   卷670_19 【隋堤】秦韬玉 

种柳开河为胜游，堤前常使路人愁。阴埋野色万条思， 
翠束寒声千里秋。西日至今悲兔苑，东波终不反龙舟。 
远山应见繁华事，不语青青对水流。主



   卷670_20 【天街】秦韬玉 

九衢风景尽争新，独占天门近紫宸。宝马竞随朝暮客， 
香车争碾古今尘。烟光正入南山色，气势遥连北阙春。 
莫见繁华只如此，暗中还换往来人。主



   卷670_21 【紫骝马】秦韬玉 

渥洼奇骨本难求，况是豪家重紫骝。膘大宜悬银压胯， 
力浑欺著玉衔头。生狞弄影风随步，踥蹀冲尘汗满沟。 
若遇丈夫能控驭，任从骑取觅封侯。主



   卷670_22 【问古】秦韬玉 

大底荣枯各自行，兼疑阴骘也难明。无门雪向头中出， 
得路云从脚下生。深作四溟何浩渺，高为五岳太峥嵘。 
都来总向人间看，直到皇天可是平。主



   卷670_23 【豪家】秦韬玉 

石甃通渠引御波，绿槐阴里五侯家。地衣镇角香狮子， 
帘额侵钩绣避邪。按彻清歌天未晓，饮回深院漏犹赊。 
四邻池馆吞将尽，尚自堆金为买花。主



   卷670_24 【陈宫】秦韬玉 

临春高阁拟瀛洲，贪宠张妃作胜游。更把江山为己有， 
岂知台榭是身雠。金城暗逐歌声碎，钱瓮潜随舞势休。 
谁识古宫堪恨处，井桐吟雨不胜秋。主



   卷670_25 【送友人罢举授南陵令】秦韬玉 

共言愁是酌离杯，况值弦歌枉大才。献赋未为龙化去， 
除书犹喜凤衔来。花明驿路燕脂暖，山入江亭罨画开。 
莫把新诗题别处，谢家临水有池台。主



   卷670_26 【投知己】秦韬玉 

炉中九转炼虽成，教主看时亦自惊。群岳并天先减翠， 
大江临海恐无声。赋归已罢吴门钓，身老仍抛楚岸耕。 
唯有太平方寸血，今朝尽向隗台倾。主



   卷670_27 【牡丹】秦韬玉 

拆妖放艳有谁催，疑就仙中旋折来。图把一春皆占断， 
固留三月始教开。压枝金蕊香如扑，逐朵檀心巧胜裁。 
好是酒阑丝竹罢，倚风含笑向楼台。主



   卷670_28 【春游】秦韬玉 

选胜逢君叙解携，思和芳草远烟迷。小梅香里黄莺啭， 
垂柳阴中白马嘶。春引美人歌遍熟，风牵公子酒旗低。 
早知有此关身事，悔不前年住越溪。主



   卷670_29 【仙掌】秦韬玉 

万仞连峰积翠新，灵踪依旧印轮巡。何如捧日安皇道， 
莫把回山示世人。已擘峻流穿太岳，长扶王气拥强秦。 
为余势负天工背，索取风云际会身。主



   卷670_30 【燕子】秦韬玉 

不知大厦许栖无，频已衔泥到座隅。
曾与佳人并头语，几回抛却绣工夫。



   卷670_31 【奉和春日玩雪】秦韬玉 

北阙同云掩晓霞，东风春雪满山家。
琼章定少千人和，银树先开六出花。



   卷670_32 【独坐吟】秦韬玉 

客愁不尽本如水，草色含情更无已。
又觉春愁似草生，何人种在情田里。



   卷670_33 【采茶歌（一作紫笋茶歌）】秦韬玉 

天柱香芽露香发，烂研瑟瑟穿荻篾。太守怜才寄野人， 
山童碾破团团月。倚云便酌泉声煮，兽炭潜然虬珠吐。 
看著晴天早日明，鼎中飒飒筛风雨。老翠看尘下才熟， 
搅时绕箸天云绿，耽书病酒两多情，坐对闽瓯睡先足。 
洗我胸中幽思清，鬼神应愁歌欲成。主



   卷670_34 【贵公子行】秦韬玉 

阶前莎球绿不卷，银龟喷香挽不断。乱花织锦柳撚线， 
妆点池台画屏展。主人公业传国初，六亲联络驰朝车。 
斗鸡走狗家世事，抱来皆佩黄金鱼。却笑儒生把书卷， 
学得颜回忍饥面。知



   卷670_35 【吹笙歌】秦韬玉 

信陵名重怜高才，见我长吹青眼开。便出燕姬再倾醑， 
此时花下逢仙侣。弯弯狂月压秋波，两条黄金f8黄雾。 
逸艳初因醉态见，浓春可是韶光与。纤纤软玉捧暖笙， 
深思香风吹不去。檀唇呼吸宫商改，怨情渐逐清新举。 
岐山取得娇凤雏，管中藏著轻轻语。好笑襄王大迂阔， 
曾卧巫云见神女。银锁金簧不得听，空劳翠辇冲泥雨。主



   卷670_36 【咏手】秦韬玉 

一双十指玉纤纤，不是风流物不拈。鸾镜巧梳匀翠黛， 
画楼闲望擘珠帘。金杯有喜轻轻点，银鸭无香旋旋添。 
因把剪刀嫌道冷，泥人呵了弄人髯。主



   卷670_37 【句】秦韬玉 

女娲罗裙长百尺，搭在湘江作山色。（《潇湘》。 
见《诗话总龟》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十一 
 
   
　 
　

　
 　



   卷671_1 【逢韩喜】唐彦谦 

相逢浑不觉，只似茂陵贫。袅袅花骄客，潇潇雨净春。 
借书消茗困，索句写梅真。此去青云上，知君有几人。斋



   卷671_2 【夜坐示友】唐彦谦 

夜久烛花落，凄声生远林。有怀嫌会浅，无事又秋深。 
黄叶归田梦，白头行路吟。山中亦可乐，不似此同襟。古



   卷671_3 【梅亭】唐彦谦 

东海穷诗客，西风古驿亭。发从残岁白，山入故乡青。 
世事徒三窟，儿曹且一经。丁宁速赊酒，煮栗试砂瓶。知



   卷671_4 【岁除】唐彦谦 

索索风搜客，沈沈雨洗年。残林生猎迹，归鸟避窑烟。 
节物杯浆外，溪山鬓影前。行藏都未定，笔砚或能捐。主



   卷671_5 【咏月】唐彦谦 

阴盛此宵中，多为雨与风。坐无风雨至，看与雪霜同。 
抱湿离遥海，倾寒向远空。年年不相值，还似道难通。斋



   卷671_6 【闻应德茂先离棠溪】唐彦谦 

落日芦花雨，行人谷树村。青山时问路，红叶自知门。 
苜蓿穷诗味，芭蕉醉墨痕。端知弃城市，经席许频温。古



   卷671_7 【松】唐彦谦 

托根蟠泰华，倚干蚀莓苔。谁云山泽间，而无梁栋材。主



   卷671_8 【梅】唐彦谦 

玉人下瑶台，香风动轻素。画角弄江城，鸣珰月中堕。古



   卷671_9 【兰二首】唐彦谦 

清风摇翠环，凉露滴苍玉。美人胡不纫，幽香蔼空谷。主

谢庭漫芳草，楚畹多绿莎。于焉忽相见，岁晏将如何。知



   卷671_10 【葡萄】唐彦谦 

金谷风露凉，绿珠醉初醒。珠帐夜不收，月明堕清影。斋



   卷671_11 【春草】唐彦谦 

随梦入池塘，无心在金谷。青风自年年，吹遍天涯绿。知



   卷671_12 【渔】唐彦谦 

相聚即为邻，烟火自成簇。约伴过前溪，撑破蘼芜绿。斋



   卷671_13 【留别四首】唐彦谦 

鹏程三万里，别酒一千钟。好景当三月，春光上国浓。知

野花红滴滴，江燕语喃喃。鼓吹翻新调，都亭酒正酣。古

登庸趋俊乂，厕用野无遗。起喜赓歌日，明良际会时。斋

盐车淹素志，长坂入青云。老骥春风里，奔腾独异群。主



   卷671_14 【秋葵】唐彦谦 

月瓣团栾剪赭罗，长条排蕊缀鸣珂。
倾阳一点丹心在，承得中天雨露多。



   卷671_15 【春草】唐彦谦 

天北天南绕路边，托根无处不延绵。
萋萋总是无情物，吹绿东风又一年。



   卷671_16 【春日偶成】唐彦谦 

dG筝箫管和琵琶，兴满金尊酒量赊。
歌舞留春春似海，美人颜色正如花。



   卷671_17 【秋日感怀】唐彦谦 

溪上芙蓉映醉颜，悲秋宋玉鬓毛斑。
无情最恨东流水，暗逐芳年去不还。



   卷671_18 【七夕】唐彦谦 

会合无由叹久违，一年一度是缘非。
而予愿乞天孙巧，五色纫针补衮衣。



   卷671_19 【怀友】唐彦谦 

金井凉生梧叶秋，闲看新月上帘钩。
冰壶总忆人如玉，目断重云十二楼。



   卷671_20 【翡翠】唐彦谦 

莎草江汀漫晚潮，翠华香扑水光遥。
玉楼春暖笙歌夜，妆点花钿上舞翘。



   卷671_21 【咏马二首】唐彦谦 

紫云团影电飞瞳，骏骨龙媒自不同。
骑过玉楼金辔响，一声嘶断落花风。

崚嶒高耸骨如山，远放春郊苜蓿间。
百战沙场汗流血，梦魂犹在玉门关。



   卷671_22 【留别】唐彦谦 

丹湖湖上送行舟，白雁啼残芦叶秋。
采石江头旧时路，题诗还忆水边楼。



   卷671_23 【咏竹】唐彦谦 

醉卧凉阴沁骨清，石床冰簟梦难成。
月明午夜生虚籁，误听风声是雨声。



   卷671_24 【忆孟浩然】唐彦谦 

郊外凌兢西复东，雪晴驴背兴无穷。
句搜明月梨花内，趣入春风柳絮中。



   卷671_25 【寄友三首】唐彦谦 

新酒秦淮缩项鳊，凌霄花下共流连。
别来客邸空翘首，细雨春风忆往年。

寒灯孤对拥青毡，牢落何如似客边。
却忆花前酣后饮，醉呼明月上遥天。

客里逢春一惘然，梅花落尽柳如烟。
无情最恨东来雁，底事音书不肯传。



   卷671_26 【无题十首】唐彦谦 

细草铺茵绿满堤，燕飞晴日正迟迟。
寻芳陌上花如锦，折得东风第一枝。

锦筝银甲响鹍弦，勾引春声上绮筵。
醉倚阑干花下月，犀梳斜亸鬓云边。

楚云湘雨会阳台，锦帐芙蓉向夜开。
吹罢玉箫春似海，一双彩凤忽飞来。

春江新水促归航，惜别花前酒漫觞。
倒尽银瓶浑不醉，却怜和泪入愁肠。

谁知别易会应难，目断青鸾信渺漫。
情似蓝桥桥下水，年来流恨几时干。

漏滴铜龙夜已深，柳梢斜月弄疏阴。
满园芳草年年恨，剔尽灯花夜夜心。

夜合庭前花正开，轻罗小扇为谁裁。
多情惊起双蝴蝶，飞入巫山梦里来。

忆别悠悠岁月长，酒兵无计敌愁肠。
柔丝漫折长亭柳，绾得同心欲寄将。

杨柳青青映画楼，翠眉终日锁离愁。
杜鹃啼落枝头月，多为伤春恨不休。

云色鲛绡拭泪颜，一帘春雨杏花寒。
几时重会鸳鸯侣，月下吹笙和彩鸾。



   卷671_27 【寄同上人】唐彦谦 

高高山顶寺，更有最高人。定起松鸣屋，吟圆月上身。 
云藏三伏热，水散百溪津。曾乞兰花供，无书又过春。知



   卷671_28 【夜坐】唐彦谦 

愁鬓丁年白，寒灯丙夜青。不眠惊戍鼓，久客厌邮铃。 
汹汹城喷海，疏疏屋漏星。十年穷父子，相守慰飘零。主



   卷671_29 【吊方干处士二首】唐彦谦 

不谓高名下，终全玉雪身。交犹及前辈，语不似今人。 
别号行鸣雁，遗编感获麟。敛衣应自定，只著古衣巾。斋

不比他人死，何诗可挽君。渊明元懒仕，东野别攻文。 
沧海诸公泪，青山处士坟。相看莫浪哭，私谥有前闻。知



   卷671_30 【题证道寺】唐彦谦 

弯环青径斜，自是野僧家。满涧洗岩液，插天排石牙。 
炉寒馀柏子，架静落藤花。记得逃兵日，门多贵客车。主



   卷671_31 【宿赵gj别业】唐彦谦 

溪山兵后县，风雪旅中人。迫夜愁严鼓，冲寒托软巾。 
摧藏名字在，疏率馔殽真。今代徐元直，高风自可亲。斋



   卷671_32 【原上】唐彦谦 

危桥横古渡，村野带平林。野鹜寒塘静，山禽晓树深。 
雨微风矗□，云暗雪侵寻。安道门前水，清游岂独吟。古



   卷671_33 【寄台省知己】唐彦谦 

久怀声籍甚，千里致双鱼。宦路终推毂，亲帏且著书。 
才名贾太傅，文学马相如。辙迹东巡海，何时适我闾。知



   卷671_34 【自咏】唐彦谦 

白发三千丈，青春四十年。两牙摇欲落，双膝痺如挛。 
强仕非时彦，无闻惜昔贤。自期终见恶，未忍舍遗编。主



   卷671_35 【游阳明洞呈王理得诸君】唐彦谦 

禹穴苍茫不可探，人传灵笈锁烟岚。初晴鹤点青边嶂， 
欲雨龙移黑处潭。北半斋坛天寂寂，东风仙洞草毵毵。 
堪怜尹叟非关吏，犹向江南逐老聃。主



   卷671_36 【新丰】唐彦谦 

沛中歌舞百馀人，帝业功成里巷新。半夜素灵先哭楚， 
一星遗火下烧秦。貔貅扫尽无三户，鸡犬归来识四邻。 
惆怅故园前事远，晓风长路起埃尘。主



   卷671_37 【拜越公墓因游定水寺有怀源老】唐彦谦 

越公已作飞仙去，犹得潭潭好墓田。老树背风深拓地， 
野云依海细分天。青峰晓接鸣钟寺，玉井秋澄试茗泉。 
我与源公旧相识，遗言潇洒有人传。主



   卷671_38 【任潜谋隐之作】唐彦谦 

江边秋日逢任子，大理索诗吾欲忘。为问山资何次第， 
只馀丹诀转凄凉，黄金范蠡曾辞禄，白首虞翻未信方。 
千古浮云共归思，晓风城郭水花香。主



   卷671_39 【晚秋游中溪】唐彦谦 

淡竹冈前沙雁飞，小花尖下柘丸肥。山云不卷雨自薄， 
天气欲寒人正归。招伴只须新稻酒，临风犹有旧苔矶。 
故人旧业依稀在，怪石老松今是非。主



   卷671_40 【寄陈少府兼简叔高】唐彦谦 

怀人路绝云归海，避俗门深草蔽丘。万事渐消闲客梦， 
一年虚白少年头。山螀啼缓从除架，淮雁来多莫上楼。 
近日邻家有新酿，每逢诗伴得淹留。主



   卷671_41 【过清凉寺王导墓下】唐彦谦 

江左风流廊庙人，荒坟抛与梵宫邻。多年羊虎犹眠石， 
败壁貂蝉只贮尘。万古云山同白骨，一庭花木自青春。 
永思陵下犹凄切，废屋寒风吹野薪。主



   卷671_42 【第三溪】唐彦谦 

日晏霜浓十二月，林疏石瘦第三溪。云沙有径萦寒烧， 
松屋无人闻昼鸡。几聚衣冠埋作土，当年歌舞醉如泥。 
早知涉世真成梦，不弃山田春雨犁。主



   卷671_43 【蒲津河亭】唐彦谦 

宿雨清秋霁景澄，广亭高树向晨兴。烟横博望乘槎水， 
日上文王避雨陵。孤棹夷犹期独往，曲阑愁绝每长凭。 
思乡怀古多伤别，况此哀吟意不胜。主



   卷671_44 【毗陵道中】唐彦谦 

百年只有百清明，狼狈今年又避兵。烟火谁开寒食禁， 
簪裾那复丽人行。禾麻地废生边气，草木春寒起战声。 
渺渺飞鸿天断处，古来还是阖闾城。主



   卷671_45 【越城待旦】唐彦谦 

策策虚楼竹隔明，悲来展转向谁倾。天寒胡雁出万里， 
月落越鸡啼四更。为底朱颜成老色，看人青史上新名。 
清溪白石村村有，五尺乌犍托此生。主



   卷671_46 【过浩然先生墓】唐彦谦 

人间万卷庞眉老，眼见堂堂入草莱。行客须当下马过， 
故交谁复裹鸡来。山花不语如听讲，溪水无情自荐哀。 
犹胜黄金买碑碣，百年名字已烟埃。主



   卷671_47 【赠孟德茂（浩然子）】唐彦谦 

江海悠悠雪欲飞，抱书空出又空归。沙头人满鸥应笑， 
船上酒香鱼正肥。尘土竟成谁计是，山林又悔一年非。 
平生万卷应夫子，两世功名穷布衣。主



   卷671_48 【秋霁丰德寺与玄贞师咏月】唐彦谦 

露冷风轻霁魄圆，高楼更在碧山巅。四溟水合疑无地， 
八月槎通好上天。黯黯星辰环紫极，喧喧朝市匝青烟。 
夜深独与岩僧语，群动消声举世眠。主



   卷671_49 【长陵】唐彦谦 

长安高阙此安刘，祔葬累累尽列侯。丰上旧居无故里， 
沛中原庙对荒丘。耳闻明主提三尺，眼见愚民盗一坏。 
千载腐儒骑瘦马，渭城斜月重回头。主



   卷671_50 【留别】唐彦谦 

西入潼关路，何时更盍簪。年来人事改，老去鬓毛侵。 
花染离筵泪，葵倾报国心。龙潭千尺水，不似别情深。斋



   卷671_51 【宿独留】唐彦谦 

日晚宿留城，人家半掩门。群鸦栖老树，一犬吠荒村。 
争买鱼添价，新篘酒带浑。船头对新月，谁与共清论。古



   卷671_52 【客中感怀】唐彦谦 

客路三千里，西风两鬓尘。贪名笑吴起，说国叹苏秦。 
托兴非耽酒，思家岂为莼。可怜今夜月，独照异乡人。知



   卷671_53 【过三山寺】唐彦谦 

三山江上寺，宫殿望岧峣。石径侵高树，沙滩半种苗。 
一僧归晚日，群鹭宿寒潮。遥听风铃语，兴亡话六朝。主



   卷671_54 【望夫石】唐彦谦 

江上见危矶，人形立翠微。妾来终日望，夫去几时归。 
明月空悬镜，苍苔漫补衣。可怜双泪眼，千古断斜晖。斋



   卷671_55 【过湖口】唐彦谦 

江湖分两路，此地是通津。云净山浮翠，风高浪泼银。 
人行俱是客，舟住即为邻。俯仰烟波内，蜉蝣寄此身。古



   卷671_56 【夜泊东溪有怀】唐彦谦 

水昏天色晚，崖下泊行舟。独客伤归雁，孤眠叹野鸥。 
溪声牵别恨，乡梦惹离愁。酒醒推篷坐，凄凉望女牛。知



   卷671_57 【登庐山】唐彦谦 

五老峰巅望，天涯在目前。湘潭浮夜雨，巴蜀暝寒烟。 
泰华根同峙，嵩衡脉共联。凭虚有仙骨，日月看推迁。主



   卷671_58 【金陵九日】唐彦谦 

野菊西风满路香，雨花台上集壶觞。九重天近瞻钟阜， 
五色云中望建章。绿酒莫辞今日醉，黄金难买少年狂。 
清歌惊起南飞雁，散作秋声送夕阳。主



   卷671_59 【游清凉寺】唐彦谦 

白云红树路纡萦，古殿长廊次第行。南望水连桃叶渡， 
北来山枕石头城。一尘不到心源净，万有俱空眼界清。 
竹院逢僧旧曾识，旋披禅衲为相迎。主



   卷671_60 【高平九日】唐彦谦 

云净南山紫翠浮，凭陵绝顶望悠悠。偶逢佳节牵诗兴， 
漫把芳尊遣客愁。霜染鸦枫迎日醉，寒冲泾水带冰流。 
乌纱频岸西风里，笑插黄花满鬓秋。主



   卷671_61 【金陵怀古】唐彦谦 

碧树凉生宿雨收，荷花荷叶满汀洲。登高有酒浑忘醉， 
慨古无言独倚楼。宫殿六朝遗古迹，衣冠千古漫荒丘。 
太平时节殊风景，山自青青水自流。主



   卷671_62 【道中逢故人】唐彦谦 

兰陵市上忽相逢，叙别殷勤兴倍浓。良会若同鸡黍约， 
暂时不放酒杯空。愁牵白发三千丈，路入青山几万重。 
行色一鞭催去马，画桥嘶断落花风。主



   卷671_63 【早行遇雪】唐彦谦 

下马天未明，风高雪何急。须臾路欲迷，顷刻山尽白。 
鸡犬寂无声，曙光射寒色。荒村绝烟火，髯冻布袍湿。 
王事不可缓，行行动凄恻。主



   卷671_64 【樊登见寄四首】唐彦谦 

新辞翦秋水，洗我胸中尘。无由惬良会，极目空怀人。 
醉来拔剑歌，字字皆阳春。斋

轻黄著柳条，新春喜更始。感时重搔首，怅望不能已。 
无由托深情，倾泻芳尊里。知

明月入我室，天风吹我袍。良夜最岑寂，旅况何萧条。 
驰情望海波，一鹤鸣九皋。斋

悠悠括城北，眄眄岩泉西。宿草暝烟绿，苦竹含云低。 
幽怀不可托，鹧鸪空自啼。知



   卷671_65 【春风四首】唐彦谦 

春风吹愁端，散漫不可收。不如古溪水，只望乡江流。斋

新花红烁烁，旧花满山白。昔日金张门，狼藉馀废宅。主

回头语春风，莫向新花丛。我见朱颜人，多金亦成翁。知

多金不足惜，丹砂亦何益。更种明年花，春风自相识。古



   卷671_66 【感物二首】唐彦谦 

騄骥初失群，亦自矜趫腾。俯仰岁时久，帖然困蚊蝇。 
豪鲸逸其穴，尺水成沧溟。岂无鱼鳖交，望望为所憎。 
物理有翕张，达人同废兴。幸无怵迫忧，聊复曲吾肱。古

鱼目出泥沙，空村百金珍。豫章值拥辏，细细供蒸薪。 
论材何必多，适用即能神。托交何必深，寡求永相亲。 
鲍叔拙羁鲁，张生穷厄陈。茫然扳援际，岂意出风尘。知



   卷671_67 【和陶渊明贫士诗七首】唐彦谦 

贫贱如故旧，少壮即相依。中心不敢厌，但觉少光辉。 
向来乘时士，亦有能奋飞。一朝权势歇，欲退无所归。 
不如行其素，辛苦奈寒饥。人生系天运，何用发深悲。知

我居在穷巷，来往无华轩。辛勤衣食物，出此二亩园。 
薤菘郁朝露，桑柘浮春烟。以兹乱心曲，智计无他奸。 
择胜不在奢，兴至发清言。相逢樵牧徒，混混谁愚贤。主

松风四山来，清宵响瑶琴。听之不能寐，中有怨叹音。 
旦起绕其树，磈砢不计寻。清阴可敷席，有酒谁与斟。 
由来大度士，不受流俗侵。浩歌相倡答，慰此霜雪心。斋

中年涉事熟，欲学唾面娄。逡巡避少年，赴秽不敢酬。 
旁人吁已甚，自喜计虑周。微劳消厚疚，残辱胜深忧。 
从知为下安，处上反无俦。人生各有志，勇懦从所求。古

古人重畎亩，有禄不待干。德成禄自至，释耒列王官。 
不仕亦不贫，本自足饔餐。后世耻躬耕，号呼脱饥寒。 
我生千祀后，念此愧在颜。为农倘可饱，何用出柴关。知

村郊多父老，面垢头如蓬。我尝使之年，言语不待工。 
古来名节士，敢望彭城龚。有叟诮其后，更恨道不通。 
鄙哉譊譊者，为隘不为通。低头拜野老，负米吾愿从。主

去年秋事荒，贩籴仰邻州。健者道路间，什百成朋俦。 
今年渐向熟，庶几民不流。书生自无田，与众同喜忧。 
作诗劳邻曲，有倡谁与酬。亦无采诗者，此修何可修。斋



   卷671_68 【舟中望紫岩】唐彦谦 

近山如画墙，远山如帚长。我从云中来，回头白茫茫。 
惜去乃尔觉，常时自相忘。相忘岂不佳，遣此怀春伤。 
飘洒从何来，衣巾湿微凉。初疑风雨集，冉冉游尘黄。 
无归亦自可，信美非吾乡。登舟望东云，犹向帆端翔。主



   卷671_69 【九日游中溪】唐彦谦 

悠悠循涧行，磊磊据石坐。林垂短长云，山缀丹碧颗。 
蓼花最无数，照水娇婀娜。何知是节序，风日自清妥。 
群童竞时新，万果间蔬蓏。欣然为之醉，乌帽危不堕。 
此日山中怀，孟公不如我。知



   卷671_70 【六月十三日上陈微博士】唐彦谦 

骄云飞散雨，随风为有无。老农终岁心，望施在须臾。 
平生官田粟，长此礼义躯。置之且勿戚，一饱任妻孥。主

青青泽中蒲，九夏气凄寒。翾翾翠碧羽，照影苍溪间。 
巢由薄天下，俗士荣一官。小大各有适，自全良独难。古

穷居无公忧，私此长夏日。蚊蝇如俗子，正尔相妒嫉。 
麾驱非吾任，遁避亦无术。惟当俟其定，静坐万虑一。主



   卷671_71 【宿田家】唐彦谦 

落日下遥峰，荒村倦行履。停车息茅店，安寝正鼾睡。 
忽闻扣门急，云是下乡隶。公文捧花柙，鹰隼驾声势。 
良民惧官府，听之肝胆碎。阿母出搪塞，老脚走颠踬。 
小心事延款，□馀粮复匮。东邻借种鸡，西舍觅芳醑。 
再饭不厌饱，一饮直呼醉。明朝怯见官，苦苦灯前跪。 
使我不成眠，为渠滴清泪。民膏日已瘠，民力日愈弊。 
空怀伊尹心，何补尧舜治。主



   卷671_72 【夏日访友】唐彦谦 

堤树生昼凉，浓阴扑空翠。孤舟唤野渡，村疃入幽邃。 
高轩俯清流，一犬隔花吠。童子立门墙，问我向何处。 
主人闻故旧，出迎时倒屣。惊迓叙间阔，屈指越寒暑。 
殷勤为延款，偶尔得良会。春盘擘紫虾，冰鲤斫银鲙。 
荷梗白玉香，荇菜青丝脆。腊酒击泥封，罗列总新味。 
移席临湖滨，对此有佳趣。流连送深杯，宾主共忘醉。 
清风岸乌纱，长揖谢君去。世事如浮云，东西渺烟水。主



   卷671_73 【游南明山】唐彦谦 

久闻南明山，共慕南明寺。几度欲登临，日逐扰人事。 
于焉偶闲暇，鸣辔忽相聚。乘兴乐遨游，聊此托佳趣。 
涉水渡溪南，迢遥翠微里。石磴千叠斜，峭壁半空起。 
白云锁峰腰，红叶暗溪嘴。长藤络虚岩，疏花映寒水。 
金银拱梵刹，丹青照廊宇。石梁卧秋溟，风铃作檐语。 
深洞结苔阴，岚气滴晴雨。羊肠转咫尺，鸟道转千里。 
屈曲到禅房，上人喜延伫。香分宿火薰，茶汲清泉煮。 
投闲息万机，三生有宿契。行厨出盘飧，担瓮倒芳醑。 
脱冠挂长松，白石藉凭倚。宦途劳营营，暂此涤尘虑。 
阄令促传觞，投壶更联句。兴来较胜负，醉后忘尔汝。 
忽闻吼蒲牢，落日下云屿。长啸出烟萝，扬鞭赋归去。主



   卷671_74 【索虾】唐彦谦 

姑孰多紫虾，独有湖阳优。出产在四时，极美宜于秋。 
双箝鼓繁须，当顶抽长矛。鞠躬见汤王，封作朱衣侯。 
所以供盘餐，罗列同珍羞。蒜友日相亲，瓜朋时与俦。 
既名钓诗钓，又作钩诗钩。于时同相访，数日承款留。 
厌饮多美味，独此心相投。别来岁云久，驰想空悠悠。 
衔杯动遐思，uT口涎空流。封缄托双鲤，于焉来远求。 
慷慨胡隐君，果肯分惠否。主



   卷671_75 【采桑女】唐彦谦 

春风吹蚕细如蚁，桑芽才努青鸦嘴。侵晨探采谁家女， 
手挽长条泪如雨。去岁初眠当此时，今岁春寒叶放迟。 
愁听门外催里胥，官家二月收新丝。主



   卷671_76 【送许户曹】唐彦谦 

沙头小燕鸣春和，杨柳垂丝烟倒拖。将军楼船发浩歌， 
云樯高插天嵯峨。白虹走香倾翠壶，劝饮花前金叵罗。 
神鳌驾粟升天河，新承雨泽浮恩波。主



   卷671_77 【咏葡萄】唐彦谦 

西园晚霁浮嫩凉，开尊漫摘葡萄尝。满架高撑紫络索， 
一枝斜亸金琅珰。天风飕飕叶栩栩，蝴蝶声干作晴雨。 
神蛟清夜蛰寒潭，万片湿云飞不起。石家美人金谷游， 
罗帏翠幕珊瑚钩。玉盘新荐入华屋，珠帐高悬夜不收。 
胜游记得当年景，清气逼人毛骨冷。笑呼明镜上遥天， 
醉倚银床弄秋影。斋



   卷671_78 【蟹】唐彦谦 

湖田十月清霜堕，晚稻初香蟹如虎。扳罾拖网取赛多， 
篾篓挑将水边货。纵横连爪一尺长，秀凝铁色含湖光。 
蟛蜞石蟹已曾食，使我一见惊非常。买之最厌黄髯老， 
偿价十钱尚嫌少。漫夸丰味过蝤蛑，尖脐犹胜团脐好。 
充盘煮熟堆琳琅，橙膏酱渫调堪尝。一斗擘开红玉满， 
双螯uT出琼酥香。岸头沽得泥封酒，细嚼频斟弗停手。 
西风张翰苦思鲈，如斯丰味能知否？物之可爱尤可憎， 
尝闻取刺于青蝇。无肠公子固称美，弗使当道禁横行。主



   卷671_79 【叙别】唐彦谦 

谯楼夜促莲花漏，树阴摇月蛟螭走。蟠拏对月吸深杯， 
月府清虚玉兔吼。翠盘擘脯胭脂香，碧碗敲冰分蔗浆。 
十载番思旧时事，好怀不似当年狂。夜合花香开小院， 
坐爱凉风吹醉面。酒中弹剑发清歌，白发年来为愁变。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十二 
 
   
　 
　

　
 　



   卷672_1 【绯桃】唐彦谦 

短墙荒圃四无邻，烈火绯桃照地春。坐久好风休掩袂， 
夜来微雨已沾巾。敢同俗态期青眼，似有微词动绛唇。 
尽日更无乡井念，此时何必见秦人。古



   卷672_2 【小院】唐彦谦 

小院无人夜，烟斜月转明。清宵易惆怅，不必有离情。主



   卷672_3 【春雪初霁杏花正芳月上夜吟】唐彦谦 

霁景明如练，繁英杏正芳。姮娥应有语，悔共雪争光。古



   卷672_4 【文惠宫人】唐彦谦 

认得前家令，宫人泪满裾。不知梁佐命，全是沈尚书。主



   卷672_5 【赠窦尊师】唐彦谦 

我爱窦高士，弃官仍在家。为嫌句漏令，兼不要丹砂。古



   卷672_6 【穆天子传】唐彦谦 

王母清歌玉琯悲，瑶台应有再来期。
穆王不得重相见，恐为无端哭盛姬。



   卷672_7 【楚天】唐彦谦 

楚天遥望每长嚬，宋玉襄王尽作尘。
不会瑶姬朝与暮，更为云雨待何人。



   卷672_8 【寄徐山人】唐彦谦 

一室清羸鹤体孤，气和神莹爽冰壶。
吴中高士虽求死，不那稽山有谢敷。



   卷672_9 【题宗人故帖】唐彦谦 

所忠无处访相如，风笈尘编迹尚馀。
惟有孝标情最厚，一编遗在茂陵书。



   卷672_10 【垂柳】唐彦谦 

绊惹春风别有情，世间谁敢斗轻盈。
楚王江畔无端种，饿损纤腰学不成。



   卷672_11 【登兴元城观烽火】唐彦谦 

汉川城上角三呼，扈跸防边列万夫。
褒姒冢前烽火起，不知泉下破颜无。



   卷672_12 【邓艾庙】唐彦谦 

昭烈遗黎死尚羞，挥刀斫石恨谯周。
如何千载留遗庙，血食巴山伴武侯。



   卷672_13 【曲江春望】唐彦谦 

杏艳桃光夺晚霞，乐游无庙有年华。
汉朝冠盖皆陵墓，十里宜春汉苑花。



   卷672_14 【汉殿】唐彦谦 

鸟去云飞意不通，夜坛斜月转松风。
君王寂虑无消息，却就闲人觅巨公。



   卷672_15 【贺李昌时禁苑新命】唐彦谦 

振鹭翔鸾集禁闱，玉堂珠树莹风仪。
不知新到灵和殿，张绪何如柳一枝。



   卷672_16 【牡丹】唐彦谦 

颜色无因饶锦绣，馨香惟解掩兰荪。
那堪更被烟蒙蔽，南国西施泣断魂。



   卷672_17 【罗江驿】唐彦谦 

数枝高柳带鸣鸦，一树山榴自落花。
已是向来多泪眼，短亭回首在天涯。



   卷672_18 【奏捷西蜀题沱江驿】唐彦谦 

野客乘轺非所宜，况将儒懦报戎机。
锦江不识临邛酒，且免相如渴病归。



   卷672_19 【春早落英】唐彦谦 

纷纷从此见花残，转觉长绳系日难。
楼上有愁春不浅，小桃风雪凭阑干。



   卷672_20 【仲山（高祖兄仲隐居之所）】唐彦谦 

千载遗踪寄薜萝，沛中乡里旧山河。
长陵亦是闲丘陇，异日谁知与仲多。



   卷672_21 【汉嗣】唐彦谦 

汉嗣安危系数君，高皇决意势难分。
张良口辨周昌吃，同建储宫第一勋。



   卷672_22 【四老庙】唐彦谦 

西汉储宫定不倾，可能园绮胜良平。
举朝公将无全策，借请闲人羽翼成。



   卷672_23 【南梁戏题汉高庙】唐彦谦 

数载从军似武夫，今随戎捷气偏粗。
汉皇若问何为者，免道高阳旧酒徒。



   卷672_24 【洛神】唐彦谦 

人世仙家本自殊，何须相见向中途。
惊鸿瞥过游龙去，漫恼陈王一事无。



   卷672_25 【初秋到慈州冬首换绛牧】唐彦谦 

秋杪方攀玉树枝，隔年无计待春晖。
自嫌暂作仙城守，不逐莺来共燕飞。



   卷672_26 【重经冯家旧里】唐彦谦 

冯家旧宅闭柴关，修竹犹存潏水湾。
应系星辰天上去，不留英骨葬人间。



   卷672_27 【克复后登安国寺阁】唐彦谦 

千门万户鞠蒿藜，断烬遗垣一望迷。
惆怅建章鸳瓦尽，夜来空见玉绳低。



   卷672_28 【题虔僧室】唐彦谦 

何缘春恨贮离忧，欲入空门万事休。
水月定中何所谓，也嚬眉黛托腮愁。



   卷672_29 【见炀帝宝帐】唐彦谦 

汉文穷相作前王，悭惜明珠不斗量。
翡翠鲛鮹何所直，千裨万接上书囊。



   卷672_30 【楼上偶题】唐彦谦 

尘土无因狎隐沦，青山一望每伤神。
可能前岭空乔木，应有怀才抱器人。



   卷672_31 【亲仁里闻猿】唐彦谦 

朱雀街东半夜惊，楚魂湘梦两徒清。
五更撩乱趋朝火，满口尘埃亦数声。



   卷672_32 【闻李渎司勋下世】唐彦谦 

异乡丹旐已飘扬，一顾深知实未亡。
任被褚裒泉下笑，重将北面哭真长。



   卷672_33 【试夜题省廊桂】唐彦谦 

麻衣穿穴两京尘，十见东堂绿桂春。
今日竞飞杨叶箭，魏舒休作画筹人。



   卷672_34 【竹风】唐彦谦 

竹映风窗数阵斜，旅人愁坐思无涯。
夜来留得江湖梦，全为乾声似荻花。



   卷672_35 【长溪秋望】唐彦谦 

柳短莎长溪水流，雨微烟暝立溪头。
寒鸦闪闪前山去，杜曲黄昏独自愁。



   卷672_36 【严子陵】唐彦谦 

严陵情性是真狂，抵触三公傲帝王。
不怕旧交嗔僭越，唤他侯霸作君房。



   卷672_37 【北齐】唐彦谦 

草草招提强据鞍，周师乘胜莫回看。
背城肯战知虚实，争奈人前忍笑难。



   卷672_38 【楚世家】唐彦谦 

偏信由来惑是非，一言邪佞脱危机。
张仪重入怀王手，驷马安车却放归。



   卷672_39 【骊山道中】唐彦谦 

月殿真妃下彩烟，渔阳追虏及汤泉。
君王指点新丰树，几不亲留七宝鞭。



   卷672_40 【韦曲】唐彦谦 

欲写愁肠愧不才，多情练漉已低摧。
穷郊二月初离别，独傍寒村嗅野梅。



   卷672_41 【黄子陂荷花】唐彦谦 

十顷狂风撼曲尘，缘堤照水露红新。
世间花气皆愁绝，恰是莲香更恼人。



   卷672_42 【野行】唐彦谦 

蝶恋晚花终不去，鸥逢春水固难飞。
野人心地都无著，伴蝶随鸥亦不归。



   卷672_43 【兴元沈氏庄】唐彦谦 

清浅萦纡一水间，竹冈藤树小跻攀。露沾荒草行人过， 
月上高林宿鸟还。江绕武侯筹笔地，雨昏张载勒铭山。 
异乡一笑因酣醉，忘却愁来鬓发斑。主



   卷672_44 【乱后经表兄琼华观旧居】唐彦谦 

一去仙居似转蓬，再经花谢倚春丛。醉中篇什金声在， 
别后音书锦字空。长忆映碑逢若士，未曾携杖逐壶公。 
东风狼藉苔侵径，蕙草香销杏带红。主



   卷672_45 【秋霁夜吟寄友人】唐彦谦 

槐柳萧疏溽暑收，金商频伏火西流。尘衣岁晚缘身贱， 
雨簟更深满背秋。前事悲凉何足道，远书慵懒未能修。 
惟思待月高梧下，更就东床访惠休。主



   卷672_46 【贺李昌时禁苑新命】唐彦谦 

玉简金文直上清，禁垣丹地闭严扃。黄扉议政参元化， 
紫殿称觞拂寿星。万户千门迷步武，非烟非雾隔仪形。 
尘中旧侣无音信，知道辽东鹤姓丁。主



   卷672_47 【寄蒋二十四】唐彦谦 

鸟啭蜂飞日渐长，旅人情味悔思量。禅门澹薄无心地， 
世事生疏欲面墙。二月云烟迷柳色，九衢风土带花香。 
大知高士禁愁寂，试倚阑干莫断肠。主



   卷672_48 【寄怀】唐彦谦 

有客伤春复怨离，夕阳亭畔草青时。泪从红蜡无由制， 
肠比朱弦恐更危。梅向好风惟是笑，柳因微雨不胜垂。 
双溪未去饶归梦，夜夜孤眠枕独欹。主



   卷672_49 【送樊琯司业归朝】唐彦谦 

近者苏司业，文雄道最光。夫君居太学，妙誉继中行。 
汲郡陵初发，汾阴箧久亡。寂寥方倚席，容易忽升堂。 
去日应悬榻，来时定裂裳。惬心频拾芥，应手屡穿杨。 
辩急如无敌，飞腾固自强。论心期舌在，问事畏头长。 
驷马终题柱，诸生悉面墙。啖螯讥尔雅，卖饼诉公羊。 
未见泥函谷，俄惊火建章。烟尘昏象魏，行在隔巴梁。 
红粟填郿坞，青袍过寿阳。翦茅行殿湿，伐柏旧陵香。 
黉室青衿尽，渠门火旆扬。云飞同去国，星散各殊方。 
贱子悲穷辙，当年亦擅场。齑辛寻幼妇，醴酒忆先王。 
圣域探姬孔，皇风乐禹汤。畏诛轻李喜，言命小臧仓。 
折树休盘槊，沈钩且钓璜。鸿都问词客，他日莫相忘。主



   卷672_50 【奉使岐下闻唐弘夫行军为贼所擒，伤而有作】唐彦谦 

报国捐躯实壮夫，楚囚垂欲复神都。云台画像皆何者， 
青史书名或不孤。散卒半随袁校尉，寡妻休问辟司徒。 
闻君败绩无归计，气激星辰坐向隅。主



   卷672_51 【咸通中始闻褚河南归葬阳翟是岁上平徐方…成二十韵】唐彦谦 

册府藏馀烈，皇纲正本朝。不听还笏谏，几覆缀旒祧。 
咫尺言终直，怆惶道已消。泪心传位日，挥涕授遗朝。 
飞燕潜来赵，黄龙岂见谯。既迷秦帝鹿，难问贾生雕。 
穆卜缄縢秘，金根辙迹遥。北军那夺印，东海漫难桥。 
罗织黄门讼，笙簧白骨销。炎方无信息，丹旐竟沦漂。 
邂逅江鱼食，凄凉楚客招。文忠徒谥议，子卯但箫韶。 
未见公侯复，寻伤嗣续凋。流年随水逝，高谊薄层霄。 
柱石林公远，缣缃故国饶。奇踪天骥活，遗轴锦鸾翘。 
近者淮夷戮，前年归马调。始闻移北葬，兼议荫山苗。 
圣泽覃将溥，贞魂喜定飘。异时穷巷客，怀古漫成谣。斋



   卷672_52 【岐王宅】唐彦谦 

朱邸平台隔禁闱，贵游陈迹尚依稀。云低雍畤祈年去， 
雨细长杨纵猎归。申白宾朋传道义，应刘文彩寄音徽。 
承平旧物惟君尽，犹写雕鞍伴六飞。斋



   卷672_53 【东韦曲野思】唐彦谦 

淡雾轻云匝四垂，绿塘秋望独颦眉。野莲随水无人见， 
寒鹭窥鱼共影知。九陌要津劳目击，五湖闲梦诱心期。 
孤灯夜夜愁欹枕，一觉沧洲似昔时。斋



   卷672_54 【上巳（一作上巳日寄韩公）】唐彦谦 

上巳接寒食，莺花寥落晨。微微泼火雨，草草踏青人。 
凉似三秋景，清无九陌尘。与余同病者，对此合伤神。古



   卷672_55 【移莎】唐彦谦 

移从杜城曲，置在小斋东。正是高秋里，仍兼细雨中。 
结根方迸竹，疏荫托高桐。苒苒齐芳草，飘飘笑断蓬。 
片时留静者，一夜响鸣蛩。野露通宵滴，溪烟尽日蒙。 
试才卑庾薤，求味笑周菘。只此霜栽好，他时赠伯翁。斋



   卷672_56 【西明寺威公盆池新稻】唐彦谦 

为笑江南种稻时，露蝉鸣后雨霏霏。莲盆积润分畦小， 
藻井垂阴擢秀稀。得地又生金象界，结根仍对水田衣。 
支公尚有三吴思，更使幽人忆钓矶。斋



   卷672_57 【红叶】唐彦谦 

无处不飘扬，高楼临道旁。素娥前夕月，青女夜来霜。 
宿雨随时润，秋晴著物光。幽怀长若此，病眼更相妨。 
蜀纸裁深色，燕脂落靓妆。低丛侵小阁，倒影入回塘。 
谢脁留霞绮，甘宁弃锦张。何人休远道，是处有斜阳。 
薜荔垂书幌，梧桐坠井床。晚风生旅馆，寒籁近僧房。 
桂绿明淮甸，枫丹照楚乡。雁疏临鄠杜，蝉急傍潇湘。 
树异桓宣武，园非顾辟疆。茂陵愁卧客，不自保危肠。斋



   卷672_58 【鸂鶒】唐彦谦 

一宿南塘烟雨时，好风摇动绿波微。惊离晓岸冲花去， 
暖下春汀照影飞。华屋撚弦弹鼓舞，绮窗含笔澹毛衣。 
画屏见后长回首，争得雕笼莫放归。斋



   卷672_59 【萤】唐彦谦 

日下芜城莽苍中，湿萤撩乱起衰丛。寒烟陈后长门闭， 
夜雨隋家旧苑空。星散欲陵前槛月，影低如试北窗风。 
羁人此夕方愁绪，心似寒灰首似蓬。斋



   卷672_60 【夜蝉】唐彦谦 

翠竹高梧夹后溪，劲风危露雨凄凄。那知北牖残灯暗， 
又送西楼片月低。清夜更长应未已，远烟寻断莫频嘶。 
羁人此夕如三岁，不整寒衾待曙鸡。斋



   卷672_61 【七夕】唐彦谦 

露白风清夜向晨，小星垂佩月埋轮。绛河浪浅休相隔， 
沧海波深尚作尘。天外凤凰何寂寞，世间乌鹊漫辛勤。 
倚阑殿北斜楼上，多少通宵不寐人。斋



   卷672_62 【中秋夜玩月】唐彦谦 

一夜高楼万景奇，碧天无际水无涯。只留皎月当层汉， 
并送浮云出四维。雾静不容玄豹隐，冰生惟恐夏虫疑。 
坐来离思忧将晓，争得嫦娥仔细知。斋



   卷672_63 【八月十六日夜月】唐彦谦 

断肠佳赏固难期，昨夜销魂更不疑。丹桂影空蟾有露， 
绿槐阴在鹊无枝。赖将吟咏聊惆怅，早是疏顽耐别离。 
堪恨贾生曾恸哭，不缘清景为忧时。斋



   卷672_64 【送韦向之睦州谒使君】唐彦谦 

才子南游多远情，闲舟荡漾任春行。
新安江上长如此，何似新安太守清。



   卷672_65 【春残】唐彦谦 

景为春时短，愁随别夜长。暂棋宁号隐，轻醉不成乡。 
风雨曾通夕，莓苔有众芳。落花如便去，楼上即河梁。主



   卷672_66 【玫瑰】唐彦谦 

麝炷腾清燎，鲛纱覆绿蒙。宫妆临晓日，锦段落东风。 
无力春烟里，多愁暮雨中。不知何事意，深浅两般红。斋



   卷672_67 【牡丹】唐彦谦 

真宰多情巧思新，固将能事送残春。为云为雨徒虚语， 
倾国倾城不在人。开日绮霞应失色，落时青帝合伤神。 
嫦娥婺女曾相送，留下鸦黄作蕊尘。斋



   卷672_68 【秋晚高楼】唐彦谦 

松拂疏窗竹映阑，素琴幽怨不成弹。清宵霁极云离岫， 
紫禁风高露满盘。晚蝶飘零惊宿雨，暮鸦凌乱报秋寒。 
高楼瞪目归鸿远，如信嵇康欲画难。斋



   卷672_69 【离鸾】唐彦谦 

闻道离鸾思故乡，也知情愿嫁王昌。尘埃一别杨朱路， 
风月三年宋玉墙。下疾不成双点泪，断多难到九回肠。 
庭前佳树名栀子，试结同心寄谢娘。斋



   卷672_70 【柳】唐彦谦 

春思春愁一万枝，远村遥岸寄相思。西园有雨和苔长， 
南内无人拂槛垂。游客寂寥缄远恨，暮莺啼叫惜芳时。 
晚来飞絮如霜鬓，恐为多情管别离。斋



   卷672_71 【春阴】唐彦谦 

一寸回肠百虑侵，旅愁危涕两争禁。天涯已有销魂别， 
楼上宁无拥鼻吟。感事不关河里笛，伤心应倍雍门琴。 
春云更觉愁于我，闲盖低村作暝阴。斋



   卷672_72 【春深独行马上有作】唐彦谦 

日烈风高野草香，百花狼藉柳披猖。连天瑞霭千门远， 
夹道新阴九陌长。众饮不欢逃席酒，独行无味放游缰。 
年来与问闲游者，若个伤春向路旁。斋



   卷672_73 【春雨】唐彦谦 

绮陌夜来雨，春楼寒望迷。远容迎燕戏，乱响隔莺啼。 
有恨开兰室，无言对李蹊。花欹浑拂槛，柳重欲垂堤。 
灯檠昏鱼目，薰炉咽麝脐。别轻天北鹤，梦怯汝南鸡。 
入户侵罗幌，捎檐润绣题。新丰树已失，长信草初齐。 
乱蝶寒犹舞，惊乌暝不栖。庾郎盘马地，却怕有春泥。知



   卷672_74 【汉代】唐彦谦 

汉代金为屋，吴宫绮作寮。艳词传静婉，新曲定妖娆。 
箭响犹残梦，签声报早朝。鲜明临晓日，回转度春宵。 
半袖笼清镜，前丝压翠翘。静多如有待，闲极似无憀。 
梓泽花犹满，灵和柳未凋。障昏巫峡雨，屏掩浙江潮。 
未信潘名岳，应疑史姓萧。漏因歌暂断，灯为雨频挑。 
饮酒阑三雅，投壶赛百娇。钿蝉新翅重，金鸭旧香焦。 
水净疑澄练，霞孤欲建标。别随秦柱促，愁为蜀弦么。 
玄晏难瘳痹，临邛但发痟。联诗徵弱絮，思友咏甘蕉。 
王氏怜诸谢，周郎定小乔。黼帏翘彩雉，波扇画文鳐。 
荇密妨垂钓，荷欹欲度桥。不因衣带水，谁觉路迢迢。主



   卷672_75 【牡丹】唐彦谦 

青帝于君事分偏，秾堆浮艳倚朱门。
虽然占得笙歌地，将甚酬他雨露恩。



   卷672_76 【湘妃庙】唐彦谦 

刘表荒碑断水滨，庙前幽草闭残春。已将愁泪留斑竹， 
又感悲风入白蘋。八族未来谁北拱，四凶犹在莫南巡。 
九峰相似堪疑处，望见苍梧不见人。古



   卷672_77 【句】唐彦谦 

独来成怅望，不去泥栏干。（惜花。见《诗人玉屑》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十三 
 
   
　 
　

　
 　



   卷673_1 【题甘露寺】周朴 

层阁叠危壁，瑞因千古名。几连扬子路，独倚润州城。 
云近衔江色，雕高背磬声。僧居上方久，端坐见营营。主



   卷673_2 【题玄公院】周朴 

院深尘自外，如佛值玄公。常迹或非次，志门因得中。 
衣巾离暑气，床榻向凉风。是事不逾分，只应明德同。斋



   卷673_3 【福州东禅寺】周朴 

瓯闽在郊外，师院号东禅。物得居来正，人经论后贤。 
瓟槽柳塞马，盖地月支綖。鹳鹊尚巢顶，谁堪举世传。古



   卷673_4 【赠大沩和尚】周朴 

大沩清复深，万象影沈沈。有客衣多毳，空门偈胜金。 
王侯皆作礼，陆子只来吟。我问师心处，师言无处心。知



   卷673_5 【秋夜不寐寄崔温进士】周朴 

愁多难得寐，展转读书床。不是旅人病，岂知秋夜长。 
归乡凭远梦，无梦更思乡。枕上移窗月，分明是泪光。主



   卷673_6 【春中途中寄南巴崔使君】周朴 

旅人游汲汲，春气又融融。农事蛙声里，归程草色中。 
独惭出谷雨，未变暖天风。子玉和予去，应怜恨不穷。斋



   卷673_7 【寄处士方干】周朴 

桐庐江水闲，终日对柴关。因想别离处，不知多少山。 
钓舟春岸泊，庭树晓莺还。莫便求栖隐，桂枝堪恨颜。古



   卷673_8 【寄塞北张符】周朴 

陇树塞风吹，辽城角几枝。霜凝无暂歇，君貌莫应衰。 
万里平沙际，一行边雁移。那堪朔烟起，家信正相离。知



   卷673_9 【次梧州却寄永州使君】周朴 

随风身不定，今夜在苍梧。客泪有时有，猿声无处无。 
潮添瘴海阔，烟拂粤山孤。却忆零陵住，吟诗半玉壶。主



   卷673_10 【赠念经僧】周朴 

庵前古折碑，夜静念经时。月皎海霞散，露浓山草垂。 
鬼闻抛故冢，禽听离寒枝。想得天花坠，馨香拂白眉。斋



   卷673_11 【董岭水】周朴 

湖州安吉县，门与白云齐。禹力不到处，河声流向西。 
去衙山色远，近水月光低。中有高人在，沙中曳杖藜。古



   卷673_12 【早春】周朴 

良夜岁应足，严风为变春。遍回寒作暖，通改旧成新。 
秀树因馨雨，融冰雨泛蘋。韶光不偏党，积渐煦疲民。知



   卷673_13 【秋深（一作塞上行）】周朴 

柳色尚沈沈，风吹秋更深。山河空远道，乡国自鸣砧。 
巷有千家月，人无万里心。长城哭崩后，寂绝至如今。主



   卷673_14 【赠双峰山和尚】周朴 

峨峨双髻山，瀑布泻云间。尘世自疑水，禅门长去关。 
茯神松不异，藏宝石俱闲。向此师清业，如何方可攀。斋



   卷673_15 【赠无了禅师】周朴 

不学世所惜，是何无了公。灵匡虚院外，虎迹乱山中。 
昼夜必连去，古今争敢同。禅情岂堪问，问答更无穷。古



   卷673_16 【王霸坛】周朴 

王君上升处，信首古居前。皂树即须朽，白龟应亦全。 
云间犹一日，尘里已千年。碧色坛如黛，时人谁可仙。知



   卷673_17 【送梁道士】周朴 

旧居桐柏观，归去爱安闲。倒树造新屋，化人修古坛。 
晚花霜后落，山雨夜深寒。应有同溪客，相寻学炼丹。主



   卷673_18 【边思】周朴 

年高来远戍，白首罢干戎。夜色蓟门火，秋声边塞风。 
碛浮悲老马，月满引新弓。百战阴山去，唯添上将雄。斋



   卷673_19 【哭陈庾】周朴 

系马向山立，一杯聊奠君。野烟孤客路，寒草故人坟。 
琴韵归流水，诗情寄白云。日斜休哭后，松韵不堪闻。古



   卷673_20 【宿玉泉寺】周朴 

野寺度残夏，空房欲暮时。夜听猿不睡，秋思客先知。 
竹迥烟生薄，山高月上迟。又登尘路去，难与老僧期。知



   卷673_21 【题赤城中岩寺】周朴 

浮世师休话，晋时灯照岩。禽飞穿静户，藤结入高杉。 
存没诗千首，废兴经数函。谁知将俗耳，来此避嚣谗。主



   卷673_22 【塞上行】周朴 

秦筑长城在，连云碛气侵。风吹边草急，角绝塞鸿沈。 
世世征人往，年年战骨深。辽天望乡者，回首尽沾襟。斋



   卷673_23 【玉泉寺】周朴 

寺还名玉泉，澄水亦遭贤。物尚犹如此，人争合偶然。 
溪流云断外，山峻鸟飞还。初日长廊下，高僧正坐禅。古



   卷673_24 【春宫怨（一作杜荀鹤诗）】周朴 

早被婵娟误，欲妆临镜慵。承恩不在貌，教妾若为容。 
风暖鸟声碎，日高花影重。年年越溪女，相忆采芙蓉。知



   卷673_25 【宿刘温书斋】周朴 

不掩盈窗日，天然格调高。凉风移蟋蟀，落叶在离骚。 
回笔挑灯烬，悬图见海潮。因论三国志，空载几英豪。主



   卷673_26 【登福州南涧寺】周朴 

万里重山绕福州，南横一道见溪流。天边飞鸟东西没， 
尘里行人早晚休。晓日青山当大海，连云古堑对高楼。 
那堪望断他乡目，只此萧条自白头。主



   卷673_27 【望中怀古】周朴 

齐心楼上望浮云，万古千秋空姓名。尧水永销天际去， 
姬风一变世间平。高踪尽共烟霞在，大道长将日月明。 
从此安然寰海内，后来无复谩相倾。主



   卷673_28 【升山寺】周朴 

升山自古道飞来，此是神功不可猜。气色虽然离禹穴， 
峰峦犹自接天台。岩边折树泉冲落，顶上浮云日照开。 
南望闽城尘世界，千秋万古卷尘埃。主



   卷673_29 【哭李端】周朴 

三年剪拂感知音，哭向青山永夜心。竹在晓烟孤凤去， 
剑荒秋水一龙沈。新坟日落松声小，旧色春残草色深。 
不及此时亲执绋，石门遥想泪沾襟。主



   卷673_30 【福州神光寺塔】周朴 

良匠用材为塔了，神光寺更得高名。风云会处千寻出， 
日月中时八面明。海水旋流倭国野，天文方戴福州城。 
相轮顶上望浮世，尘里人心应总平。主



   卷673_31 【福州开元寺塔】周朴 

开元寺里七重塔，遥对方山影拟齐。杂俗人看离世界， 
孤高僧上觉天低。唯堪片片紫霞映，不与濛濛白雾迷。 
心若无私罗汉在，参差免向日虹西。主



   卷673_32 【春日秦国怀古】周朴 

荒郊一望欲消魂，泾水萦纡傍远村。牛马放多春草尽， 
原田耕破古碑存。云和积雪苍山晚，烟伴残阳绿树昏。 
数里黄沙行客路，不堪回首思秦原。主



   卷673_33 【春日游北园寄韩侍郎】周朴 

灼灼春园晚色分，露珠千点映寒云。多情舞蝶穿花去， 
解语流莺隔水闻。冷酒杯中宜泛滟，暖风林下自氛氲。 
仙桃不肯全开拆，应借馀芳待使君。主



   卷673_34 【喜贺拔先辈衡阳除正字】周朴 

黄纸晴空坠一缄，圣朝恩泽洗冤谗。李膺门客为闲客， 
梅福官衔改旧衔。名自石渠书典籍，香从芸阁著衣衫。 
寰中不用忧天旱，霖雨看看属傅岩。主



   卷673_35 【客州赁居寄萧郎中】周朴 

松店茅轩向水开，东头舍赁一裴徊。窗吟苦为秋江静， 
枕梦惊因晓角催。邻舍见愁赊酒与，主人知去索钱来。 
眼看白笔为霖雨，肯使红鳞便曝腮。主



   卷673_36 【赠李裕先辈】周朴 

晓擎弓箭入初场，一发曾穿百步杨。仙籍旧题前进士， 
圣朝新奏校书郎。马疑金马门前马，香认芸香阁上香。 
闲伴李膺红烛下，慢吟丝竹浅飞觞。主



   卷673_37 【桐柏观】周朴 

东南一境清心目，有此千峰插翠微。人在下方冲月上， 
鹤从高处破烟飞。岩深水落寒侵骨，门静花开色照衣。 
欲识蓬莱今便是，更于何处学忘机。主



   卷673_38 【塞上】周朴 

受降城必破，回落陇头移。蕃道北海北，谋生今始知。古



   卷673_39 【塞上曲】周朴 

一阵风来一阵砂，有人行处没人家。
黄河九曲冰先合，紫塞三春不见花。



   卷673_40 【塞下曲】周朴 

石国胡儿向碛东，爱吹横笛引秋风。
夜来云雨皆飞尽，月照平沙万里空。



   卷673_41 【咏猿】周朴 

生在巫山更向西，不知何事到巴溪。
中宵为忆秋云伴，遥隔朱门向月啼。



   卷673_42 【桃花】周朴 

桃花春色暖先开，明媚谁人不看来。
可惜狂风吹落后，殷红片片点莓苔。



   卷673_43 【薛老峰】周朴 

薛老峰头三个字，须知此与石齐生。
直教截断苍苔色，浮世人侪眼始明。



   卷673_44 【吊李群玉】周朴 

群玉诗名冠李唐，投诗换得校书郎。
吟魂醉魄知何处，空有幽兰隔岸香。



   卷673_45 【无等岩】周朴 

建造上方藤影里，高僧往往似天台。
不知名树檐前长，曾问道人岩下来。



   卷673_46 【句】周朴 

古陵寒雨集，高鸟夕阳明。古

高情千里外，长啸一声初。（以上见张为《主客图》）斋

月离山一丈，风吹花数苞。（见《吟窗杂录》）主

晓来山鸟闹，雨过杏花稀。（见《优古堂诗话》）知

曲渚回湾锁钓舟。古

平潮晚影沈清底，远岳危栏等翠尖。（上见《海录碎事》）斋

白日才离沧海底，清光先照户窗前。（灵岩广化寺， 
见《闽志》）知

连云天堑有山色，极目海门无雁行。古

可怜黄雀衔将去，从此庄周梦不成。（《咏蝶》。 
见《泉州志》）主

禅是大沩诗是朴，大唐天子只三人。（《赠大沩》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十四 
 
   
　 
　

　
 　



   卷674_1 【感兴】郑谷 

禾黍不阳艳，竞栽桃李春。翻令力耕者，半作卖花人。主



   卷674_2 【望湘亭】郑谷 

湘水似伊水，湘人非故人。登临独无语，风柳自摇春。古



   卷674_3 【采桑】郑谷 

晓陌携笼去，桑林路隔淮。何如斗百草，赌取凤凰钗。主



   卷674_4 【闷题】郑谷 

落第春相困，无心惜落花。荆山归不得，归得亦无家。古



   卷674_5 【中台五题·乳毛松】郑谷 

松格一何高，何人号乳毛。霜天寓直夜，愧尔伴闲曹。主



   卷674_6 【中台五题·樗里子墓】郑谷 

贤人骨已销，墓树几荣凋。正直魂如在，斋心愿一招。古



   卷674_7 【中台五题·牡丹】郑谷 

乱前看不足，乱后眼偏明。却得蓬蒿力，遮藏见太平。主



   卷674_8 【中台五题·玉蕊（乱前唐昌观玉蕊最盛）】郑谷 

唐昌树已荒，天意眷文昌。晓入微风起，春时雪满墙。古



   卷674_9 【中台五题·石柱（外祖在南宫，七转名曹，镌记皆在）】郑谷 

暴乱免遗折，森罗贤达名。末郎何所取，叨继外门荣。主



   卷674_10 【别同志】郑谷 

所立共寒苦，平生同与游。相看临远水，独自上孤舟。 
天淡沧浪晚，风悲兰杜秋。前程吟此景，为子上高楼。斋



   卷674_11 【送进士卢棨东归】郑谷 

灞岸草萋萋，离觞我独携。流年俱老大，失意又东西。 
晓楚山云满，春吴水树低。到家梅雨歇，犹有子规啼。古



   卷674_12 【从叔郎中諴辍自秋曹分符安陆属群盗倡炽流毒…因有寄献】郑谷 

华省称前任，何惭削一麾。沧洲失孤垒，白发出重围。 
苦节翻多难，空山自喜归。悠悠清汉上，渔者日相依。知



   卷674_13 【送徐涣端公南归】郑谷 

青衿离白社，朱绶始言归。此去应多羡，初心尽不违。 
江帆和日落，越鸟近乡飞。一路春风里，杨花雪满衣。主



   卷674_14 【送祠部曹郎中邺出守洋州】郑谷 

为儒欣出守，上路亦戎装。旧制诗多讽，分忧俗必康。 
开怀江稻熟，寄信露橙香。郡阁清吟夜，寒星识望郎。斋



   卷674_15 【送进士许彬】郑谷 

泗上未休兵，壶关事可惊。流年催我老，远道念君行。 
残雪临晴水，寒梅发故城。何当食新稻，岁稔又时平。古



   卷674_16 【次韵和王驾校书结绶见寄之什】郑谷 

直应归谏署，方肯别山村。勤苦常同业，孤单共感恩。 
醉披仙鹤氅，吟扣野僧门。梦见君高趣，天凉自灌园。知



   卷674_17 【秘阁伴直】郑谷 

秘阁锁书深，墙南列晚岑。吏人同野鹿，庭木似山林。 
浅井寒芜入，回廊叠藓侵。闲看薛稷鹤，共起五湖心。主



   卷674_18 【送太学颜明经及第东归】郑谷 

平楚干戈后，田园失耦耕。艰难登一第，离乱省诸兄。 
树没春江涨，人繁野渡晴。闲来思学馆，犹梦雪窗明。斋



   卷674_19 【送进士赵能卿下第南归】郑谷 

不归何慰亲，归去旧风尘。洒泪惭关吏，无言对越人。 
远帆花月夜，微岸水天春。莫便随渔钓，平生已苦辛。古



   卷674_20 【送人游边】郑谷 

春亦怯边游，此行风正秋。别离逢雨夜，道路向云州。 
碛树藏城近，沙河漾日流。将军方破虏，莫惜献良筹。知



   卷674_21 【送人之九江谒郡侯苗员外绅】郑谷 

泽国寻知己，南浮不偶游。湓城分楚塞，庐岳对江州。 
晓饭临孤屿，春帆入乱流。双旌相望处，月白庾公楼。主



   卷674_22 【送许棠先辈之官泾县】郑谷 

白头新作尉，县在故山中。高第能卑宦，前贤尚此风。 
芜湖春荡漾，梅雨昼溟濛。佐理人安后，篇章莫废功。斋



   卷674_23 【送司封从叔员外徼赴华州裴尚书均辟】郑谷 

如何抛锦帐，莲府对莲峰。旧有云霞约，暂留鹓鹭踪。 
敷溪秋雪岸，树谷夕阳钟。尽入新吟境，归朝兴莫慵。古



   卷674_24 【送京参翁先辈归闽中】郑谷 

解印东归去，人情此际多。名高五七字，道胜两重科。 
宿馆明寒烧，吟船兀夜波。家山春更好，越鸟在庭柯。知



   卷674_25 【赠别】郑谷 

南游曾共游，相别倍相留。行色回灯晓，离声满竹秋。 
稳眠彭蠡浪，好醉岳阳楼。明日逢佳景，为君成白头。主



   卷674_26 【南游】郑谷 

凄凉怀古意，湘浦吊灵均。故国经新岁，扁舟寄病身。 
山城多晓瘴，泽国少晴春。渐远无相识，青梅独向人。斋



   卷674_27 【巴賨旅寓寄朝中从叔】郑谷 

惊秋思浩然，信美向巴天。独倚临江树，初闻落日蝉。 
哀荣悲往事，漂泊念多年。未便甘休去，吾宗尽见怜。古



   卷674_28 【寄司勋张员外学士】郑谷 

平昔偏知我，司勋张外郎。昨来闻俶扰，忧甚欲颠狂。 
烟暝搔愁鬓，春阴赖酒乡。江楼倚不得，横笛数声长。知



   卷674_29 【寄边上从事】郑谷 

男儿怀壮节，何不事嫖姚。高叠观诸寨，全师护大朝。 
浅山寒放马，乱火夜防苗。下第春愁甚，劳君远见招。主



   卷674_30 【寄左省韦起居序】郑谷 

风神何蕴藉，张绪正当年。端简炉香里，濡毫洞案边。 
饰装无雨备，著述减春眠。旦夕应弥入，银台晓候宣。斋



   卷674_31 【寄赠蓝田韦少府先辈】郑谷 

王畿第一县，县尉是词人。馆殿非初意，图书是旧贫。 
斫冰泉窦响，赛雪庙松春。自此升通籍，清华日近身。古



   卷674_32 【寄怀元秀上人】郑谷 

悠悠干禄利，草草废渔樵。身世堪惆怅，风骚颇寂寥。 
高秋期野步，积雨放趋朝。得句如相忆，莎斋且见招。知



   卷674_33 【赠圆昉公（昉，蜀僧。僖宗幸蜀，昉坚免紫衣）】郑谷 

天阶让紫衣，冷格鹤犹卑。道胜嫌名出，身闲觉老迟。 
晚香延宿火，寒磬度高枝。长说长松寺，他年与我期。主



   卷674_34 【寄题方干处士】郑谷 

山雪照湖水，漾舟湖畔归。松篁调远籁，台榭发清辉。 
野岫分闲径，渔家并掩扉。暮年诗力在，新句更幽微。斋



   卷674_35 【寄献湖州从叔员外】郑谷 

顾渚山边郡，溪将罨画通。远看城郭里，全在水云中。 
西阁归何晚，东吴兴未穷。茶香紫笋露，洲回白蘋风。 
歌缓眉低翠，杯明蜡翦红。政成寻往事，辍棹问渔翁。斋



   卷674_36 【访姨兄王斌渭口别墅】郑谷 

枯桑河上村，寥落旧田园。少小曾来此，悲凉不可言。 
访邻多指冢，问路半移原。久歉家僮散，初晴野荠繁。 
客帆悬极浦，渔网晒危轩。苦涩诗盈箧，荒唐酒满尊。 
高枝霜果在，幽渚暝禽喧。远霭笼樵响，微烟起烧痕。 
哀荣孤族分，感激外兄恩。三宿忘归去，圭峰恰对门。知



   卷674_37 【放朝偶作】郑谷 

寒极放朝天，欣闻半夜宣。时安逢密雪，日晏得高眠。 
拥褐同休假，吟诗贺有年。坐来幽兴在，松亚小窗前。主



   卷674_38 【顺动后蓝田偶作（时丙辰初夏月）】郑谷 

小谏升中谏，三年侍玉除。且言无所补，浩叹欲何如。 
宫阙飞灰烬，嫔嫱落里闾。蓝峰秋更碧，沾洒望銮舆。斋



   卷674_39 【府中寓止寄赵大谏】郑谷 

老作含香客，贫无僦舍钱。神州容寄迹，大尹是同年。 
密迩都忘倦，乖慵益见怜。雪风花月好，中夜便招延。古



   卷674_40 【峡中寓止二首】郑谷 

荆州未解围，小县结茅茨。强对官人笑，甘为野鹤欺。 
江春铺网阔，市晚鬻蔬迟。子美犹如此，翻然不敢悲。知

传闻殊不定，銮辂几时还。俗易无常性，江清见老颜。 
夜船归草市，春步上茶山。寨将来相问，儿童竞启关。斋



   卷674_41 【颜惠詹事即孤侄舅氏谪官黔巫舟中相遇怆然有寄】郑谷 

犹子在天末，念渠怀渭阳。巴山偶会遇，江浦共悲凉。 
谪宦君何远，穷游我自强。瘴村三月暮，雨熟野梅黄。古



   卷674_42 【访题进士孙秦延福南街居】郑谷 

多病久离索，相寻聊解颜。短墙通御水，疏树出南山。 
岁月何难老，园林未得还。无门共荣达，孤坐却如闲。知



   卷674_43 【访题进士张乔延兴门外所居】郑谷 

平生苦节同，旦夕会原东。掩卷斜阳里，看山落木中。 
星霜今欲老，江海业全空。近日文场内，因君起古风。主



   卷674_44 【寄南浦谪官】郑谷 

多才翻得罪，天末抱穷忧。白首为迁客，青山绕万州。 
醉欹梅障晓，歌厌竹枝秋。望阙怀乡泪，荆江水共流。斋



   卷674_45 【李夷遇侍御久滞水乡因抒寄怀】郑谷 

簪豸年何久，悬帆兴甚长。江流爱吴越，诗格愈齐梁。 
竹寺晴吟远，兰洲晚泊香。高闲徒自任，华省待为郎。古



   卷674_46 【寄膳部李郎中昌符】郑谷 

鄠郊陪野步，早岁偶因诗。自后吟新句，长愁减旧知。 
静灯微落烬，寒砚旋生澌。夜夜冥搜苦，那能鬓不衰。知



   卷674_47 【寄前水部贾员外嵩】郑谷 

谢病别文昌，仙舟向越乡。贵为金马客，雅称水曹郎。 
白鹭同孤洁，清波共渺茫。相如词赋外，骚雅趣何长。主



   卷674_48 【寄棋客】郑谷 

松窗楸局稳，相顾思皆凝。几局赌山果，一先饶海僧。 
覆图闻夜雨，下子对秋灯。何日无羁束，期君向杜陵。斋



   卷674_49 【闻进士许彬罢举归睦州怅然怀寄】郑谷 

桐庐归旧庐，垂老复樵渔。吾子虽言命，乡人懒读书。 
烟舟撑晚浦，雨屐剪春蔬。异代名方振，哀吟莫废初。古



   卷674_50 【长安夜坐寄怀湖外嵇处士】郑谷 

万里念江海，浩然天地秋。风高群木落，夜久数星流。 
钟绝分宫漏，萤微隔御沟。遥思洞庭上，苇露滴渔舟。知



   卷674_51 【赠文士王雄】郑谷 

知己竟何人，哀君尚苦辛。图书长在手，文学老于身。 
公道天难废，贞姿世任嗔。小斋松菊静，愿卜子为邻。主



   卷674_52 【赠富平李宰】郑谷 

夫君清且贫，琴鹤最相亲。简肃诸曹事，安闲一境人。 
陵山云里拜，渠路雨中巡。易得连宵醉，千缸石冻春。斋



   卷674_53 【赠尚颜上人】郑谷 

相寻喜可知，放锡便论诗。酷爱山兼水，唯应我与师。 
风雷吟不觉，猿鹤老为期。近辈推栖白，其如趣向卑。古



   卷674_54 【赠泗口苗居士】郑谷 

岁晏乐园林，维摩契道心。江云寒不散，庭雪夜方深。 
酒劝渔人饮，诗怜稚子吟。四郊多垒日，勉我舍朝簪。知



   卷674_55 【梁烛处士辞金陵，相国杜公归旧山，因以寄赠】郑谷 

相庭留不得，江野有苔矶。两浙寻山遍，孤舟载鹤归。 
世间书读尽，云外客来稀。谏署搜贤急，应难惜布衣。主



   卷674_56 【哭建州李员外频】郑谷 

令终归故里，末岁道如初。旧友谁为志，清风岂易书。 
雨坟生野蕨，乡奠钓江鱼。独夜吟还泣，前年伴直庐。斋



   卷674_57 【哭进士李洞二首】郑谷 

所惜绝吟声，不悲君不荣。李端终薄宦，贾岛得高名。 
旅葬新坟小，遗孤远俗轻。犹疑随计晚，昨夜草虫鸣。古

自闻东蜀病，唯我独关情。若近长江死，想君胜在生。 
瘴蒸丹旐湿，灯隔素帷清。冢树僧栽后，新蝉一两声。主



   卷674_58 【南康郡牧陆肱郎中辟许棠先辈为郡从事，因有寄赠】郑谷 

末路思前侣，犹为恋故巢。江山多胜境，宾主是贫交。 
饮舫闲依苇，琴堂雅结茅。夜清僧伴宿，水月在松梢。斋



   卷674_59 【久不得张乔消息】郑谷 

天末去程孤，沿淮复向吴。乱离何处甚，安稳到家无。 
树尽云垂野，樯稀月满湖。伤心绕村落，应少旧耕夫。古



   卷674_60 【题嵩高隐者居】郑谷 

岂易访仙踪，云萝千万重。他年来卜隐，此景愿相容。 
乱水林中路，深山雪里钟。见君琴酒乐，回首兴何慵。知



   卷674_61 【赵璘郎中席上赋蝴蝶】郑谷 

寻艳复寻香，似闲还似忙。暖烟沈蕙径，微雨宿花房。 
书幌轻随梦，歌楼误采妆。王孙深属意，绣入舞衣裳。主



   卷674_62 【贺进士骆用锡登第】郑谷 

苦辛垂二纪，擢第却沾裳。春榜到春晚，一家荣一乡。 
题名登塔喜，醵宴为花忙。好是东归日，高槐蕊半黄。斋



   卷674_63 【兴州东池】郑谷 

南连乳郡流，阔碧浸晴楼。彻底千峰影，无风一片秋。 
垂杨拂莲叶，返照媚渔舟。鉴貌还惆怅，难遮两鬓羞。古



   卷674_64 【渠江旅思】郑谷 

流落复蹉跎，交亲半逝波。谋身非不切，言命欲如何。 
故楚春田废，穷巴瘴雨多。引人乡泪尽，夜夜竹枝歌。知



   卷674_65 【登杭州城（一作题杭州樟亭，一作题樟亭驿楼）】郑谷 

漠漠江天外，登临返照间。潮来无别浦，木落见他山。 
沙鸟晴飞远，渔人夜唱闲。岁穷归未得，心逐片帆还。主



   卷674_66 【曲江】郑谷 

细草岸西东，酒旗摇水风。楼台在烟杪，鸥鹭下沙中。 
翠幄晴相接，芳洲夜暂空。何人赏秋景，兴与此时同。斋



   卷674_67 【沙苑】郑谷 

茫茫信马行，不似近都城。苑吏犹迷路，江人莫问程。 
聚来千嶂出，落去一川平。日暮客心速，愁闻雁数声。古



   卷674_68 【通川客舍】郑谷 

奔走失前计，淹留非本心。已难消永夜，况复听秋霖。 
渐解巴儿语，谁怜越客吟。黄花徒满手，白发不胜簪。知



   卷674_69 【潼关道中】郑谷 

白道晓霜迷，离灯照马嘶。秋风满关树，残月隔河鸡。 
来往非无倦，穷通岂易齐。何年归故社，披雨剪春畦。主



   卷674_70 【终南白鹤观】郑谷 

步步景通真，门前众水分。柽萝诸洞合，钟磬上清闻。 
古木千寻雪，寒山万丈云。终期扫坛级，来事紫阳君。斋



   卷674_71 【题兴善寺寂上人院】郑谷 

客来风雨后，院静似荒凉。罢讲蛩离砌，思山叶满廊。 
腊高兴故疾，炉暖发馀香。自说匡庐侧，杉阴半石床。古



   卷674_72 【题水部李羽员外招国里居】郑谷 

野色入前轩，翛然琴与尊。画僧依寺壁，栽苇学江村。 
自酝花前酒，谁敲雪里门。不辞朝谒远，唯要近慈恩。知



   卷674_73 【信美寺岑上人（一作司空图诗）】郑谷 

巡礼诸方遍，湘南颇有缘。焚香老山寺，乞食向江船。 
纱碧笼名画，灯寒照净禅。我来能永日，莲漏滴阶前。主



   卷674_74 【池上】郑谷 

池榭惬幽独，狂吟学解嘲。露荷香自在，风竹冷相敲。 
丧志嫌孤宦，忘机爱澹交。仙山如有分，必拟访三茅。斋



   卷674_75 【游贵侯城南林墅】郑谷 

韦杜八九月，亭台高下风。独来新霁后，闲步澹烟中。 
荷密连池绿，柿繁和叶红。主人贪贵达，清境属邻翁。古



   卷674_76 【江行】郑谷 

漂泊病难任，逢人泪满襟。关东多事日，天末未归心。 
夜雨荆江涨，春云郢树深。殷勤听渔唱，渐次入吴音。知



   卷674_77 【舟次通泉精舍】郑谷 

江清如洛汭，寺好似香山。劳倦孤舟里，登临半日间。 
树凉巢鹤健，岩响语僧闲。更共幽云约，秋随绛帐还。主



   卷674_78 【水轩】郑谷 

日日狎沙禽，偷安且放吟。读书老不入，爱酒病还深。 
歉后为羁客，兵馀问故林。杨花满床席，搔首度春阴。斋



   卷674_79 【浔阳姚宰厅作】郑谷 

县幽公事稀，庭草是山薇。足得招棋侣，何妨著道衣。 
野泉当案落，汀鹭入衙飞。寺去东林近，多应隔宿归。古



   卷674_80 【梓潼岁暮】郑谷 

江城无宿雪，风物易为春。酒美消磨日，梅香著莫人。 
老吟穷景象，多难损精神。渐有还京望，绵州减战尘。知



   卷674_81 【咸阳】郑谷 

咸阳城下宿，往事可悲思。未有谋身计，频迁反正期。 
冻河孤棹涩，老树叠巢危。莫问今行止，漂漂不自知。主



   卷674_82 【长安感兴】郑谷 

徒劳悲丧乱，自古戒繁华。落日狐兔径，近年公相家。 
可悲闻玉笛，不见走香车。寂寞墙匡里，春阴挫杏花。斋



   卷674_83 【闻所知游樊川有寄】郑谷 

谁无泉石趣，朝下少同过。贪胜觉程近，爱闲经宿多。 
片沙留白鸟，高木引青萝。醉把渔竿去，殷勤藉岸莎。古



   卷674_84 【张谷田舍】郑谷 

县官清且俭，深谷有人家。一径入寒竹，小桥穿野花。 
碓喧春涧满，梯倚绿桑斜。自说年来稔，前村酒可赊。知



   卷674_85 【深居】郑谷 

吾道有谁同，深居自固穷。殷勤谢绿树，朝夕惠清风。 
书满闲窗下，琴横野艇中。年来头更白，雅称钓鱼翁。主



   卷674_86 【端居】郑谷 

叶叶下高梧，端居失所图。乱离时辈少，风月夜吟孤。 
旧疾衰还有，穷愁醉暂无。秋光如水国，不语理霜须。斋



   卷674_87 【郊园】郑谷 

相近复相寻，山僧与水禽。烟蓑春钓静，雪屋夜棋深。 
雅道谁开口，时风未醒心。溪光何以报，只有醉和吟。古



   卷674_88 【郊野】郑谷 

蓼水菊篱边，新晴有乱蝉。秋光终寂寞，晚醉自留连。 
野湿禾中露，村闲社后天。题诗满红叶，何必浣花笺。知



   卷674_89 【旅寓洛南村舍】郑谷 

村落清明近，秋千稚女夸。春阴妨柳絮，月黑见梨花。 
白鸟窥鱼网，青帘认酒家。幽栖虽自适，交友在京华。主



   卷674_90 【杏花】郑谷 

不学梅欺雪，轻红照碧池。小桃新谢后，双燕却来时。 
香属登龙客，烟笼宿蝶枝。临轩须貌取，风雨易离披。斋



   卷674_91 【水林檎花】郑谷 

一露一朝新，帘栊晓景分。艳和蜂蝶动，香带管弦闻。 
笑拟春无力，妆浓酒渐醺。直疑风起夜，飞去替行云。古



   卷674_92 【蓼花】郑谷 

蔟蔟复悠悠，年年拂漫流。差池伴黄菊，冷淡过清秋。 
晚带鸣虫急，寒藏宿鹭愁。故溪归不得，凭仗系渔舟。知



   卷674_93 【江梅】郑谷 

江梅且缓飞，前辈有歌词。莫惜黄金缕，难忘白雪枝。 
吟看归不得，醉嗅立如痴。和雨和烟折，含情寄所思。主



   卷674_94 【荔枝】郑谷 

平昔谁相爱，骊山遇贵妃。枉教生处远，愁见摘来稀。 
晚夺红霞色，晴欺瘴日威。南荒何所恋，为尔即忘归。斋



   卷674_95 【驻跸华下同年司封员外从翁许共游西溪久违前契戏成寄赠】郑谷 

北渚牵吟兴，西溪爽共游。指期乘禁马，无暇狎沙鸥。 
纵目怀青岛，澄心想碧流。明公非不爱，应待泛龙舟。古



   卷674_96 【谷自乱离之后在西蜀半纪之馀多寓止精舍…四韵以吊之】郑谷 

每思闻净话，雨夜对禅床。未得重相见，秋灯照影堂。 
孤云终负约，薄宦转堪伤。梦绕长松塔，遥焚一炷香。知



   卷674_97 【投时相十韵】郑谷 

何以保孤危，操修自不知。众中常杜口，梦里亦吟诗。 
失计辞山早，非才得仕迟。薄冰安可履，暗室岂能欺。 
勤苦流萤信，吁嗟宿燕知。残钟残漏晓，落叶落花时。 
故旧寒门少，文章外族衰。此生多轗轲，半世足漂离。 
省署随清品，渔舟爽素期。恋恩休未遂，双鬓渐成丝。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十六 
 
   
　 
　

　
 　



   卷676_1 【阙下春日】郑谷 

建章宫殿紫云飘，春漏迟迟下绛霄。绮陌暖风嘶去马， 
粉廊初日照趋朝。花经宿雨香难拾，莺在豪家语更娇。 
秦楚年年有离别，扬鞭挥袖灞陵桥。知



   卷676_2 【赠刘神童（六岁及第）】郑谷 

习读在前生，僧谈足可明。还家虽解喜，登第未知荣。 
时果曾沾赐，春闱不挂情。灯前犹恶睡，寤语读书声。主



   卷676_3 【远游】郑谷 

江湖犹足事，食宿戍鼙喧。久客秋风起，孤舟夜浪翻。 
乡音离楚水，庙貌入湘源。岸阔凫鹥小，林垂橘柚繁。 
津官来有意，渔者笑无言。早晚酬僧约，中条有药园。主



   卷676_4 【光化戊午年举公见示省试春草碧色诗偶赋是题】郑谷 

苌弘血染新，含露满江滨。想得寻花径，应迷拾翠人。 
窗纱迎拥砌，簪玉姑成茵。天借新晴色，云饶落日春。 
岚光垂处合，眉黛看时嚬。愿与仙桃比，无令惹路尘。主



   卷676_5 【江际】郑谷 

杳杳渔舟破暝烟，疏疏芦苇旧江天。那堪流落逢摇落， 
可得潸然是偶然。万顷白波迷宿鹭，一林黄叶送残蝉。 
兵车未息年华促，早晚闲吟向浐川。主



   卷676_6 【将之泸郡旅次遂州遇裴晤员外谪居于此话旧凄凉因寄二首】郑谷 

谁解登高问上玄，谪仙何事谪诗仙，云遮列宿离华省， 
树荫澄江入野船。黄鸟晚啼愁瘴雨，青梅早落中蛮烟。 
不知几首南行曲，留与巴儿万古传。主

昔年共照松溪影，松折溪荒僧已无。今日重思锦城事， 
雪销花谢梦何殊。乱离未定身俱老，骚雅全休道甚孤。 
我拜师门更南去，荔枝春熟向渝泸。斋



   卷676_7 【次韵和秀上人长安寺居言怀寄渚宫禅者】郑谷 

旧斋松老别多年，香社人稀丧乱间。出寺只知趋内殿， 
闭门长似在深山。卧听秦树秋钟断，吟想荆江夕鸟还。 
唯恐兴来飞锡去，老郎无路更追攀。斋



   卷676_8 【蜀中春日】郑谷 

海棠风外独沾巾，襟袖无端惹蜀尘。和暖又逢挑菜日， 
寂寥未是探花人。不嫌蚁酒冲愁肺，却忆渔蓑覆病身。 
何事晚来微雨后，锦江春学曲江春。斋



   卷676_9 【游蜀（一作蜀中春暮）】郑谷 

所向明知是暗投，两行清泪语前流。云横新塞遮秦甸， 
花落空山入阆州。不忿黄鹂惊晓梦，唯应杜宇信春愁。 
梅黄麦绿无归处，可得漂漂爱浪游。斋



   卷676_10 【峡中尝茶】郑谷 

蔟蔟新英摘露光，小江园里火煎尝。吴僧漫说鸦山好， 
蜀叟休夸鸟觜香。合座半瓯轻泛绿，开缄数片浅含黄。 
鹿门病客不归去，酒渴更知春味长。斋



   卷676_11 【辇下冬暮咏怀】郑谷 

永巷闲吟一径蒿，轻肥大笑事风骚。烟含紫禁花期近， 
雪满长安酒价高。失路渐惊前计错，逢僧更念此生劳。 
十年春泪催衰飒，羞向清流照鬓毛。斋



   卷676_12 【石城】郑谷 

石城昔为莫愁乡，莫愁魂散石城荒。江人依旧棹舴艋， 
江岸还飞双鸳鸯。帆去帆来风浩渺，花开花落春悲凉。 
烟浓草远望不尽，千古汉阳闲夕阳。斋



   卷676_13 【蜀中三首】郑谷 

马头春向鹿头关，远树平芜一望闲。雪下文君沾酒市， 
云藏李白读书山。江楼客恨黄梅后，村落人歌紫芋间。 
堤月桥灯好时景，汉庭无事不征蛮。斋

夜无多雨晓生尘，草色岚光日日新。蒙顶茶畦千点露， 
浣花笺纸一溪春。扬雄宅在唯乔木，杜甫台荒绝旧邻。 
却共海棠花有约，数年留滞不归人。古

渚远江清碧簟纹，小桃花绕薛涛坟。朱桥直指金门路， 
粉堞高连玉垒云。窗下斫琴翘凤足，波中濯锦散鸥群。 
子规夜夜啼巴树，不并吴乡楚国闻。知



   卷676_14 【少华甘露寺】郑谷 

石门萝径与天邻，雨桧风篁远近闻。饮涧鹿喧双派水， 
上楼僧蹋一梯云。孤烟薄暮关城没，远色初晴渭曲分。 
长欲然香来此宿，北林猿鹤旧同群。知



   卷676_15 【慈恩寺偶题】郑谷 

往事悠悠添浩叹，劳生扰扰竟何能。故山岁晚不归去， 
高塔晴来独自登。林下听经秋苑鹿，江边扫叶夕阳僧。 
吟馀却起双峰念，曾看庵西瀑布冰。知



   卷676_16 【石门山泉】郑谷 

一脉清冷何所之，萦莎漱藓入僧池。云边野客穷来处， 
石上寒猿见落时。聚沫绕崖残雪在，迸流穿树堕花随。 
烟春雨晚闲吟去，不复远寻皇子陂。知



   卷676_17 【渭阳楼闲望】郑谷 

千重二华见皇州，望尽凝岚即此楼。细雨不藏秦树色， 
夕阳空照渭河流。后车宁见前车覆，今日难忘昨日忧。 
扰扰尘中犹未已，可能疏傅独能休。知



   卷676_18 【送田光】郑谷 

九陌低迷谁问我，五湖流浪可悲君。著书笑破苏司业， 
赋咏思齐郑广文。理棹好携三百首，阻风须饮几千分。 
耒阳江口春山绿，恸哭应寻杜甫坟。知



   卷676_19 【送进士吴延保及第后南游】郑谷 

得意却思寻旧迹，新衔未切向兰台。吟看秋草出关去， 
逢见故人随计来。胜地昔年诗板在，清歌几处郡筵开。 
江湖易有淹留兴，莫待春风落庾梅。知



   卷676_20 【送进士王驾下第归蒲中（时行朝在西蜀）】郑谷 

失意离愁春不知，到家时是落花时。孤单取事休言命， 
早晚逢人苦爱诗。度塞风沙归路远，傍河桑柘旧居移。 
应嗟我又巴江去，游子悠悠听子规。知



   卷676_21 【作尉鄠郊送进士潘为下第南归】郑谷 

归去宜春春水深，麦秋梅雨过湘阴。乡园几度经狂寇， 
桑柘谁家有旧林。结绶位卑甘晚达，登龙心在且高吟。 
灞陵桥上杨花里，酒满芳樽泪满襟。知



   卷676_22 【送进士韦序赴举】郑谷 

丹霞照上三清路，瑞锦裁成五色毫。波浪不能随世态， 
鸾凰应得入吾曹。秋山晚水吟情远，雪竹风松醉格高。 
预想明年腾跃处，龙津春碧浸仙桃。知



   卷676_23 【寄献狄右丞】郑谷 

逐胜偷闲向杜陵，爱僧不爱紫衣僧。身为醉客思吟客， 
官自中丞拜右丞。残月露垂朝阙盖，落花风动宿斋灯。 
孤单小谏渔舟在，心恋清潭去未能。知



   卷676_24 【转正郎后寄献集贤相公】郑谷 

予名初在德门前，屈指年来三十年。自贺孤危终际会， 
别将流涕感阶缘。止陪鸳鹭居清秩，滥应星辰浼上玄。 
平昔苦心何所恨，受恩多是旧诗篇。知



   卷676_25 【所知从事近藩偶有怀寄】郑谷 

官舍种莎僧对榻，生涯如在旧山贫。酒醒草檄闻残漏， 
花落移厨送晚春。水墨画松清睡眼，云霞仙氅挂吟身。 
霜台伏首思归切，莫把渔竿逐逸人。知



   卷676_26 【献大京兆薛常侍能】郑谷 

耻将官业竞前途，自爱篇章古不如。一炷香新开道院， 
数坊人聚避朝车。纵游藉草花垂酒，闲卧临窗燕拂书。 
唯有明公赏新句，秋风不敢忆鲈鱼。知



   卷676_27 【寄赠孙路处士】郑谷 

平生诗誉更谁过，归老东吴命若何。知己凋零垂白发， 
故园寥落近沧波。酒醒藓砌花阴转，病起渔舟鹭迹多。 
深入富春人不见，闲门空掩半庭莎。知



   卷676_28 【献制诰杨舍人】郑谷 

为郡东吴只饮冰，琐闱频降凤书征。随行已有朱衣吏， 
伴直多招紫阁僧。窗下调琴鸣远水，帘前睡鹤背秋灯。 
苇陂竹坞情无限，闲话毗陵问杜陵。知



   卷676_29 【次韵酬张补阙因寒食见寄之什】郑谷 

柳近清明翠缕长，多情右衮不相忘。开缄虽睹新篇丽， 
破鼻须闻冷酒香。时态懒随人上下，花心甘被蝶分张。 
朝稀且莫轻春赏，胜事由来在帝乡。知



   卷676_30 【赠宗人前公安宰君】郑谷 

喧卑从宦出喧卑，别画能琴又解棋。海上春耕因乱废， 
年来冬荐得官迟。风中夜犬惊槐巷，月下寒驴啮槿篱。 
孤散恨无推唱路，耿怀吟得赠君诗。知



   卷676_31 【寄赠杨夔处士】郑谷 

结茅只约钓鱼台，溅水鸬鹚去又回。春卧瓮边听酒熟， 
露吟庭际待花开。三江胜景遨游遍，百氏群书讲贯来。 
国步未安风雅薄，可能高尚掞天才。知



   卷676_32 【寄同年礼部赵郎中】郑谷 

仙步徐徐整羽衣，小仪澄澹转中仪。桦飘红烬趋朝路， 
兰纵清香宿省时。彩笔烟霞供不足，纶闱鸾凤讶来迟。 
自怜孤宦谁相念，祷祝空吟一首诗。知



   卷676_33 【春暮咏怀寄集贤韦起居衮】郑谷 

寂寂风帘信自垂，杨花笋箨正离披。长安一夜残春雨， 
右省三年老拾遗。坐看群贤争得路，退量孤分且吟诗。 
五湖烟网非无意，未去难忘国士知。知



   卷676_34 【多情】郑谷 

赋分多情却自嗟，萧衰未必为年华。睡轻可忍风敲竹， 
饮散那堪月在花。薄宦因循抛岘首，故人流落向天涯。 
莺春雁夜长如此，赖是幽居近酒家。知



   卷676_35 【感怀投时相】郑谷 

非才偶忝直文昌，两鬓年深一镜霜。待漏敢辞称小吏， 
立班犹未出中行。孤吟马迹抛槐陌，远梦渔竿掷苇乡。 
丞相旧知为学苦，更教何处贡篇章。知



   卷676_36 【自贻】郑谷 

饮筵博席与心违，野眺春吟更是谁。琴有涧风声转淡， 
诗无僧字格还卑。恨抛水国荷蓑雨，贫过长安樱笋时。 
头角俊髦应指笑，权门踪迹独差池。知



   卷676_37 【自遣】郑谷 

强健宦途何足谓，入微章句更难论。谁知野性真天性， 
不扣权门扣道门。窥砚晚莺临砌树，迸阶春笋隔篱根。 
朝回何处消长日，紫阁峰南有旧村。知



   卷676_38 【中年】郑谷 

漠漠秦云淡淡天，新年景象入中年。情多最恨花无语， 
愁破方知酒有权。苔色满墙寻故第，雨声一夜忆春田。 
衰迟自喜添诗学，更把前题改数联。知



   卷676_39 【自适】郑谷 

紫陌奔驰不暂停，送迎终日在郊坰。年来鬓畔未垂白， 
雨后江头且蹋青。浮蚁满杯难暂舍，贯珠一曲莫辞听。 
春风只有九十日，可合花前半日醒。知



   卷676_40 【结绶鄠郊縻摄府署偶有自咏】郑谷 

莺离寒谷士逢春，释褐来年暂种芸。自笑老为梅少府， 
可堪贫摄鲍参军。酒醒往事多兴念，吟苦邻居必厌闻。 
推却簿书搔短发，落花飞絮正纷纷。知



   卷676_41 【漂泊】郑谷 

槿坠蓬疏池馆清，日光风绪淡无情。鲈鱼斫鲙输张翰， 
橘树呼奴羡李衡。十口漂零犹寄食，两川消息未休兵。 
黄花催促重阳近，何处登高望二京。知



   卷676_42 【吊故礼部韦员外序】郑谷 

腊雪初晴花举杯，便期携手上春台。高情唯怕酒不满， 
长逝可悲花正开。晓奠莺啼残漏在，风帏燕觅旧巢来。 
杜陵芳草年年绿，醉魄吟魂无复回。知



   卷676_43 【渼陂】郑谷 

昔事东流共不回，春深独向渼陂来。乱前别业依稀在， 
雨里繁花寂寞开。却展渔丝无野艇，旧题诗句没苍苔。 
潸然四顾难消遣，只有佯狂泥酒杯。知



   卷676_44 【代秋扇词】郑谷 

露入庭芜恨已深，热时天下是知音。汗流浃背曾施力， 
气爽中宵便负心。一片山溪从蠹损，数行文字任尘侵。 
绿槐阴合清和后，不会何颜又见寻。知



   卷676_45 【宣义里舍冬暮自贻】郑谷 

幽居不称在长安，沟浅浮春岸雪残。板屋渐移方带野， 
水车新入夜添寒。名如有分终须立，道若离心岂易宽。 
满眼尘埃驰骛去，独寻烟竹剪渔竿。知



   卷676_46 【省中偶作】郑谷 

三转郎曹自勉旃，莎阶吟步想前贤。未如何逊无佳句， 
若比冯唐是壮年。捧制名题黄纸尾，约僧心在白云边。 
乳毛松雪春来好，直夜清闲且学禅。知



   卷676_47 【同志顾云下第出京偶有寄勉】郑谷 

凤策联华是国华，春来偶未上仙槎。乡连南渡思菰米， 
泪滴东风避杏花。吟聒暮莺归庙院，睡消迟日寄僧家。 
一般情绪应相信，门静莎深树影斜。知



   卷676_48 【敷溪高士】郑谷 

敷溪南岸掩柴荆，挂却朝衣爱净名。闲得林园栽树法， 
喜闻儿侄读书声。眠窗日暖添幽梦，步野风清散酒酲。 
谪去征还何扰扰，片云相伴看衰荣。知



   卷676_49 【九日偶怀寄左省张起居】郑谷 

令节争欢我独闲，荒台尽日向晴山。浑无酒泛金英菊， 
漫道官趋玉笋班。深愧青莎迎野步，不堪红叶照衰颜。 
羡君官重多吟兴，醉带南陂落照还。知



   卷676_50 【春夕伴同年礼部赵员外省直】郑谷 

锦帐名郎重锦科，清宵寓直纵吟哦。冰含玉镜春寒在， 
粉傅仙闱月色多。视草即应归属望，握兰知道暂经过。 
流莺百啭和残漏，犹把芳樽藉露莎。知



   卷676_51 【倦客】郑谷 

十年五年岐路中，千里万里西复东。匹马愁冲晚村雪， 
孤舟闷阻春江风。达士由来知道在，昔贤何必哭途穷。 
闲烹芦笋炊菰米，会向源乡作醉翁。知



   卷676_52 【温处士能画鹭鹚以四韵换之】郑谷 

昔年吟醉绕江蓠，爱把渔竿伴鹭鹚。闻说小毫能纵逸， 
敢凭轻素写幽奇。涓涓浪溅残菱蔓，戛戛风搜折苇枝。 
得向晓窗闲挂玩，雪蓑烟艇恨无遗。知



   卷676_53 【驾部郑郎中三十八丈尹贰东周荣加金紫谷以末派…因贺送】郑谷 

香浮玉陛晓辞天，袍拂蒲茸称少年。郎署转曹虽久次， 
京河亚尹是优贤。纵游云水无公事，贵买琴书有俸钱。 
今日龙门看松雪，探春明日向平泉。知



   卷676_54 【欹枕】郑谷 

欹枕高眠日午春，酒酣睡足最闲身。
明朝会得穷通理，未必输他马上人。



   卷676_55 【野步】郑谷 

翠岚迎步兴何长，笑领渔翁入醉乡。
日暮渚田微雨后，鹭鹚闲暇稻花香。



   卷676_56 【偶书】郑谷 

承时偷喜负明神，务实那能得庇身。
不会苍苍主何事，忍饥多是力耕人。



   卷676_57 【静吟】郑谷 

骚雅荒凉我未安，月和馀雪夜吟寒。
相门相客应相笑，得句胜于得好官。



   卷676_58 【和知己秋日伤怀】郑谷 

流水歌声共不回，去年天气旧亭台。
梁尘寂寞燕归去，黄蜀葵花一朵开。



   卷676_59 【谷比岁受同年丈人故川守李侍郎教谕衰晏龙钟益用…自贻】郑谷 

多感京河李丈人，童蒙受教便书绅。文章至竟无功业， 
名宦由来致苦辛。皎日还应知守道，平生自信解甘贫。 
孤单所得皆逾分，归种敷溪一亩春。斋



   卷676_60 【郊墅】郑谷 

韦曲樊川雨半晴，竹庄花院遍题名。画成烟景垂杨色， 
滴破春愁压酒声。满野红尘谁得路，连天紫阁独关情。 
渼陂水色澄于镜，何必沧浪始濯缨。斋



   卷676_61 【舟行】郑谷 

九派迢迢九月残，舟人相语且相宽。村逢好处嫌风便， 
酒到醒来觉夜寒。蓼渚白波喧夏口，柿园红叶忆长安。 
季鹰可是思鲈鲙，引退知时自古难。斋



   卷676_62 【奔问三峰寓止近墅】郑谷 

半年奔走颇惊魂，来谒行宫泪眼昏。鸳鹭入朝同待漏， 
牛羊送日独归村。灞陵散失诗千首，太华凄凉酒一樽。 
兵革未休无异术，不知何以受君恩。斋



   卷676_63 【朝直】郑谷 

朝直叨居省阁间，由来疏退校安闲。落花夜静宫中漏， 
微雨春寒廊下班。自扣玄门齐宠辱，从他荣路用机关。 
孤峰未得深归去，名画偏求水墨山。斋



   卷676_64 【巴江（时僖宗省方南梁）】郑谷 

乱来奔走巴江滨，愁客多于江徼人。朝醉暮醉雪开霁， 
一枝两枝梅探春。诏书罪己方哀痛，乡县征兵尚苦辛。 
鬓秃又惊逢献岁，眼前浑不见交亲。斋



   卷676_65 【故许昌薛尚书能尝为都官郎中后数岁故建州…遂赋自贺】郑谷 

都官虽未是名郎，践历曾闻薛许昌。复有李公陪雅躅， 
岂宜郑子忝馀光。荣为后进趋兰署，喜拂前题在粉墙。 
他日节旄如可继，不嫌曹冷在中行。斋



   卷676_66 【访题表兄王藻渭上别业】郑谷 

桑林摇落渭川西，蓼水瀰瀰接稻泥。幽槛静来渔唱远， 
暝天寒极雁行低。浊醪最称看山醉，冷句偏宜选竹题。 
中表人稀离乱后，花时莫惜重相携。斋



   卷676_67 【题汝州从事厅】郑谷 

诗人公署如山舍，只向阶前便采薇。惊燕拂帘闲睡觉， 
落花沾砚会餐归。壁看旧记官多达，榜挂明文吏莫违。 
自说小池栽苇后，雨凉频见鹭鹚飞。斋



   卷676_68 【谷初忝谏垣今宪长薛公方在西阁知奖隆异以四韵代述荣感】郑谷 

旧诗常得在高吟，不奈公心爱苦心。道自琐闱言下振， 
恩从仙殿对回深。流年渐觉霜欺鬓，至药能教土化金。 
自拂青萍知有地，斋诚旦夕望为霖。斋



   卷676_69 【兵部卢郎中光济借示诗集，以四韵谢之】郑谷 

七子风骚寻失主，五君歌诵久无声。调和雅乐归时正， 
澄滤颓波到底清。才大始知寰宇窄，吟高何止鬼神惊。 
叶公好尚浑疏阔，忽见真龙几丧明。斋



   卷676_70 【贺左省新除韦拾遗】郑谷 

初升谏署是真仙，浪透桃花恰五年。垂白郎官居座末， 
著绯人吏立阶前。百寮班列趋丹陛，两掖风清上碧天。 
从此追飞何处去，金鸾殿与玉堂连。斋



   卷676_71 【右省张补阙茂枢同在谏垣连居光德新春赋咏聊以寄怀】郑谷 

小梅零落雪欺残，浩荡穷愁岂易宽。唯有朗吟偿晚景， 
且无浓醉厌春寒。高斋每喜追攀近，丽句先忧属和难。 
十五年前谙苦节，知心不独为同官。斋



   卷676_72 【右省补阙张茂枢同在谏垣邻居光德迭和篇什…因抒酬寄】郑谷 

何宋清名动粉闱，不才今日偶陈诗。考功岂敢闻题品， 
水部犹须系挈维。积雪巷深酬唱夜，落花墙隔笑言时。 
紫垣名士推扬切，为话心孤倍感知。斋



   卷676_73 【寄职方李员外】郑谷 

曾袖篇章谒长卿，今来附凤事何荣。星临南省陪仙步， 
春满东朝接珮声。谈笑不拘先后礼，岁寒仍契子孙情。 
龙墀仗下天街暖，共看圭峰并马行。斋



   卷676_74 【寄题诗僧秀公】郑谷 

灵一心传清塞心，可公吟后楚公吟。近来雅道相亲少， 
唯仰吾师所得深。好句未停无暇日，旧山归老有东林。 
冷曹孤宦甘寥落，多谢携筇数访寻。斋



   卷676_75 【东蜀春晚】郑谷 

如此浮生更别离，可堪长恸送春归。
潼江水上杨花雪，刚逐孤舟缭绕飞。



   卷676_76 【永日有怀】郑谷 

能消永日是摴蒱，坑堑由来似宦途。
两掷未终楗橛内，座中何惜为呼卢。



   卷676_77 【槐花】郑谷 

毵毵金蕊扑晴空，举子魂惊落照中。
今日老郎犹有恨，昔年相虐十秋风。



   卷676_78 【小桃】郑谷 

和烟和雨遮敷水，映竹映村连灞桥。
撩乱春风耐寒令，到头赢得杏花娇。



   卷676_79 【长江县经贾岛墓】郑谷 

水绕荒坟县路斜，耕人讶我久咨嗟。
重来兼恐无寻处，落日风吹鼓子花。



   卷676_80 【嘉陵】郑谷 

细雨湿萋萋，人稀江日西。春愁肠已断，不在子规啼。斋



   卷676_81 【中秋】郑谷 

清香闻晓莲，水国雨馀天。天气正得所，客心刚悄然。 
乱兵何日息，故老几人全。此际难消遣，从来未学禅。古



   卷676_82 【朝谒】郑谷 

捧日整朝簪，千官一片心。班趋黄道急，殿接紫宸深。 
威凤回香扆，新莺啭上林。小松含瑞露，春翠易成阴。知



   卷676_83 【锦浦】郑谷 

流落夜凄凄，春寒锦浦西。不甘花逐水，可惜雪成泥。 
病眼嫌灯近，离肠赖酒迷。凭君嘱鹎鵊，莫向五更啼。主



   卷676_84 【峨嵋山】郑谷 

万仞白云端，经春雪未残。夏消江峡满，晴照蜀楼寒。 
造境知僧熟，归林认鹤难。会须朝阙去，只有画图看。斋



   卷676_85 【蜀江有吊】郑谷 

孟子有良策，惜哉今已而。徒将心体国，不识道消时。 
折槛未为切，沈湘何足悲。苍苍无问处，烟雨遍江蓠。古



   卷676_86 【书村叟壁】郑谷 

草肥朝牧牛，桑绿晚鸣鸠。列岫檐前见，清泉碓下流。 
春蔬和雨割，社酒向花篘。引我南陂去，篱边有小舟。知



   卷676_87 【题进士王驾郊居】郑谷 

前山微有雨，永巷净无尘。牛卧篱阴晚，鸠鸣村意春。 
时浮应寡合，道在不嫌贫。后径临陂水，菰蒲是切邻。主



   卷676_88 【题庄严寺休公院】郑谷 

秋深庭色好，红叶间青松。病客残无著，吾师甚见容。 
疏钟和细溜，高塔等遥峰。未省求名侣，频于此地逢。斋



   卷676_89 【题兴善寺】郑谷 

寺在帝城阴，清虚胜二林。藓侵隋画暗，茶助越瓯深。 
巢鹤和钟唳，诗僧倚锡吟。烟莎后池水，前迹杳难寻。古



   卷676_90 【宿澄泉兰若】郑谷 

山半古招提，空林雪月迷。乱流分石上，斜汉在松西。 
云集寒庵宿，猿先晓磬啼。此心如了了，即此是曹溪。知



   卷676_91 【送举子下第东归】郑谷 

夫子道何孤，青云未得途。诗书难舍鲁，山水暂游吴。 
野绿梅阴重，江春浪势粗。秣陵兵役后，旧业半成芜。主



   卷676_92 【寄察院李侍御文炬】郑谷 

古柏间疏篁，清阴在印床。宿郊虔点馔，秋寺静监香。 
参集行多揖，风仪见即庄。伫闻横擘去，帷集谏书囊。斋



   卷676_93 【偶怀寄台院孙端公棨】郑谷 

才拙道仍孤，无何舍钓徒。班虽沾玉笋，香不近金炉。 
雨露瞻双阙，烟波隔五湖。唯君应见念，曾共伏青蒲。古



   卷676_94 【次韵和秀上人游南五台（一作司空图诗）】郑谷 

中峰曾到处，题记没苍苔。振锡传深谷，翻经想旧台。 
苍松临砌偃，惊鹿蓦溪来。内殿评诗切，身回心未回。知



   卷676_95 【乖慵】郑谷 

乖慵居竹里，凉冷卧池东。一霎芰荷雨，几回帘幕风。 
远僧来扣寂，小吏笑书空。衰鬓霜供白，愁颜酒借红。 
扇轻摇鹭羽，屏古画渔翁。自得无端趣，琴棋舫子中。知



   卷676_96 【南宫寓直】郑谷 

寓直事非轻，宦孤忧且荣。制承黄纸重，词见紫垣清。 
晓霁庭松色，风和禁漏声。僧携新茗伴，吏扫落花迎。 
锁印诗心动，垂帘睡思生。粉廊曾试处，石柱昔贤名。 
来误宫窗燕，啼疑苑树莺。残阳应更好，归促恨严城。古



   卷676_97 【恩门小谏雨中乞菊栽】郑谷 

握兰将满岁，栽菊伴吟诗。老去慵趋世，朝回独绕篱。 
递香风细细，浇绿水瀰瀰。只共山僧赏，何当国士移。 
孤根深有托，微雨正相宜。更待金英发，凭君插一枝。古



   卷676_98 【荆渚八月十五夜值雨寄同年李屿】郑谷 

共待辉光夜，翻成黯澹秋。正宜清路望，潜起滴阶愁。 
棹倚袁宏渚，帘垂庾亮楼。桂无香实落，兰有露花休。 
玉漏添萧索，金尊阻献酬。明年佳景在，相约向神州。古



   卷676_99 【寄左省张起居】郑谷 

含香复记言，清秩称当年。点笔非常笔，朝天最近天。 
家声三相后，公事一人前。诗句江郎伏，书踪甯氏传。 
风标欺鹭鹤，才力涌沙泉。居僻贫无虑，名高退更坚。 
渔舟思静泛，僧榻寄闲眠。消息当弥入，丝纶的粲然。 
依栖常接迹，属和旧盈编。开口人皆信，凄凉是谢毡。主



   卷676_100 【前寄左省张起居一百言寻蒙唱酬见誉过实却用旧韵重答】郑谷 

减瘦经多难，忧伤集晚年。吟高风过树，坐久夜凉天。 
旅退惭随众，孤飞怯向前。钓朋蓑叟在，药术衲僧传。 
鬓秃趋荣路，肠焦鄙盗泉。品徒诚有隔，推唱意何坚。 
寒地殊知感，秋灯耿不眠。从来甘默尔，自此倍怡然。 
兰为官须握，蒲因学更编。预愁摇落后，子美笑无毡。古



   卷676_101 【读故许昌薛尚书诗集】郑谷 

篇篇高且真，真为国风陈。澹薄虽师古，纵横得意新。 
翦裁成几箧，唱和是谁人。华岳题无敌，黄河句绝伦。 
吟残荔枝雨，咏彻海棠春。李白欺前辈，陶潜仰后尘。 
难忘嵩室下，不负蜀江滨。属思看山眼，冥搜倚树身。 
楷模劳梦想，讽诵爽精神。落笔空追怆，曾蒙借斧斤。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十七 
 
   
　 
　

　
 　



   卷677_1 【送水部张郎中彦回宰洛阳】郑谷 

何逊兰休握，陶潜柳正垂。官清真塞诏，事简好吟诗。 
春漏怀丹阙，凉船泛碧伊。已虚西阁位，朝夕凤书追。主



   卷677_2 【赠咸阳王主簿】郑谷 

可爱咸阳王主簿，穷经尽到昔贤心。登科未足酬多学， 
执卷犹闻惜寸阴。自与山妻舂斗粟，只凭邻叟典孤琴。 
我来赊酒相留宿，听我披衣看雪吟。主



   卷677_3 【松】郑谷 

下视垂杨拂路尘，双峰石上覆苔文。浓霜满径无红叶， 
晚日高枝有白云。春砌花飘僧旋扫，寒溪子落鹤先闻。 
那堪寂寞悲风起，千树深藏李白坟。主



   卷677_4 【梅】郑谷 

江国正寒春信稳，岭头枝上雪飘飘。何言落处堪惆怅， 
直是开时也寂寥。素艳照尊桃莫比，孤香黏袖李须饶。 
离人南去肠应断，片片随鞭过楚桥。主



   卷677_5 【鹤】郑谷 

一自王乔放自由，俗人行处懒回头。睡轻旋觉松花堕， 
舞罢闲听涧水流。羽翼光明欺积雪，风神洒落占高秋。 
应嫌白鹭无仙骨，长伴渔翁宿苇洲。主



   卷677_6 【重阳夜旅怀】郑谷 

强插黄花三两枝，还图一醉浸愁眉。
半床斜月醉醒后，惆怅多于未醉时。



   卷677_7 【壬戌西幸后】郑谷 

武德门前颢气新，雪融鸳瓦土膏春。
夜来梦到宣麻处，草没龙墀不见人。



   卷677_8 【多虞】郑谷 

多虞难住人稀处，近耗浑无战罢棋。
向阙归山俱未得，且沽春酒且吟诗。



   卷677_9 【短褐】郑谷 

闲披短褐杖山藤，头不是僧心是僧。
坐睡觉来清夜半，芭蕉影动道场灯。



   卷677_10 【曲江红杏】郑谷 

遮莫江头柳色遮，日浓莺睡一枝斜。
女郎折得殷勤看，道是春风及第花。



   卷677_11 【折得梅】郑谷 

寒步江村折得梅，孤香不肯待春催。
满枝尽是愁人泪，莫殢朝来露湿来。



   卷677_12 【牡丹】郑谷 

画堂帘卷张清宴，含香带雾情无限。
春风爱惜未放开，柘枝鼓振红英绽。



   卷677_13 【寂寞】郑谷 

江郡人稀便是村，踏青天气欲黄昏。
春愁不破还成醉，衣上泪痕和酒痕。



   卷677_14 【乱后灞上】郑谷 

柳丝牵水杏房红，烟岸人稀草色中。
日暮一行高鸟处，依稀合是望春宫。



   卷677_15 【长门怨二首】郑谷 

闲把罗衣泣凤凰，先朝曾教舞霓裳。
春来却羡庭花落，得逐晴风出禁墙。

流水君恩共不回，杏花争忍扫成堆。
残春未必多烟雨，泪滴闲阶长绿苔。



   卷677_16 【郊野戏题】郑谷 

竹巷溪桥天气凉，荷开稻熟村酒香。
唯忧野叟相回避，莫道侬家是汉郎。



   卷677_17 【宗人惠四药】郑谷 

宗人忽惠西山药，四味清新香助茶。
爽得心神便骑鹤，何须烧得白朱砂。



   卷677_18 【题张衡庙】郑谷 

远俗只凭淫祀切，多年平子固悠悠。
江烟日午无箫鼓，直到如今咏四愁。



   卷677_19 【山鸟】郑谷 

惊飞失势粉墙高，好个声音好羽毛。
小婢不须催柘弹，且从枝上吃樱桃。



   卷677_20 【黯然】郑谷 

搢绅奔避复沦亡，消息春来到水乡。
屈指故人能几许，月明花好更悲凉。



   卷677_21 【借薛尚书集】郑谷 

江天冬暖似花时，上国音尘杳未知。
正被虫声喧老耳，今君又借薛能诗。



   卷677_22 【小北厅闲题】郑谷 

冷曹孤宦本相宜，山在墙南落照时。
洗竹浇莎足公事，一来赢写一联诗。



   卷677_23 【菊】郑谷 

日日池边载酒行，黄昏犹自绕黄英。
重阳过后频来此，甚觉多情胜薄情。



   卷677_24 【赠杨夔二首】郑谷 

散赋冗书高且奇，百篇仍有百篇诗。
江湖休洒春风泪，十轴香于一桂枝。

时无韩柳道难穷，也觉天公不至公。
看取年年金榜上，几人才气似扬雄。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十八 
 
   
　 
　

　
 　



   卷678_1 【中秋夜有怀】许彬 

趋驰早晚休，一岁又残秋。若只如今日，何难致白头。 
沧波归处远，旅舍向边愁。赖见前贤说，穷通不自由。主



   卷678_2 【寻白石山人涧】许彬 

路穷川岛上，果值古仙家。阴洞长鸣磬，石泉寒泛花。 
莓苔深峭壁，烟霭积层崖。难见囊中术，人间有岁华。斋



   卷678_3 【游头陀寺上方】许彬 

高步陟崔嵬，吟闲路惜回。寺从何代有，僧是梵宫来。 
暮霭连沙积，馀霞逼槛开。更期招静者，长啸上方台。古



   卷678_4 【归山夜发湖中】许彬 

广泽去无边，夜程风信偏。疏星遥抵浪，远烧似迎船。 
响岳猿相次，翻空雁接连。北归家业就，深处更逾年。知



   卷678_5 【同友人会裴明府县楼】许彬 

开阁雨吹尘，陶家揖上宾。湖山万叠翠，汀树一行春。 
景逼归檐燕，歌喧已醉身。登临兴未足，喜有数年因。主



   卷678_6 【荆山夜泊与亲友遇】许彬 

山海两分歧，停舟偶此期。别来何限意，相见却无词。 
坐永神疑梦，愁多鬓欲丝。趋名易迟晚，此去莫经时。斋



   卷678_7 【北游夜怀】许彬 

苦心终是否，舍此复无营。已致归成晚，非缘去有程。 
馆空吟向月，霜曙坐闻更。住久谁相问，驰羸又独行。古



   卷678_8 【重经汉南】许彬 

分散多如此，人情岂自由。重来看月夕，不似去年秋。 
息虑虽孤寝，论空未识愁。须同醉乡者，万事付江流。知



   卷678_9 【湘江】许彬 

孤舟方此去，嘉景称于闻。烟尽九峰雪，雨生诸派云。 
沙寒鸿鹄聚，底极龟鱼分。异日谁为侣，逍遥耕钓群。主



   卷678_10 【黔中书事】许彬 

巴蜀水南偏，山穷塞垒宽。岁时将近腊，草树未知寒。 
独狖啼朝雨，群牛向暮滩。更闻蛮俗近，烽火不艰难。斋



   卷678_11 【经李翰林庐山屏风叠所居】许彬 

放逐非多罪，江湖偶不回。深居应有谓，济代岂无才。 
叠巘晴舒障，寒川暗动雷。谁能续高兴，醉死一千杯。古



   卷678_12 【酬简寂熊尊师以赵员外庐山草堂见借】许彬 

岂易投居止，庐山得此峰。主人曾已许，仙客偶相逢。 
顾己恩难答，穷经业未慵。还能励僮仆，稍更补杉松。知



   卷678_13 【寄怀孙处士】许彬 

生平酌与吟，谁是见君心。上国一归去，沧波闲至今。 
钟繁秋寺远，岸阔晚涛深。疏放长如此，何人更得寻。主



   卷678_14 【汉南怀友人】许彬 

此身西复东，何计此相逢。梦尽吴越水，恨深湘汉钟。 
积云开去路，曙雪叠前峰。谁即知非旧，怜君忽见容。斋



   卷678_15 【送人下第归江州】许彬 

名高不俟召，操赋献君门。偶屈应缘数，他人尽为冤。 
新春城外路，旧隐水边村。归去无劳久，知音待更论。古



   卷678_16 【送苏处士归西山】许彬 

南游何所为，一箧又空归。守道安清世，无心换白衣。 
深溪猿共暮，绝顶客来稀。早晚还相见，论诗更及微。知



   卷678_17 【送李处士归山】许彬 

旧山来复去，不与世人论。得道书留箧，忘机酒满尊。 
溪轩松偃坐，石室水临门。应有频相访，相看坐到昏。主



   卷678_18 【送新罗客归】许彬 

君家沧海外，一别见何因。风土难知教，程途自致贫。 
浸天波色晚，横吹鸟行春。明发千樯下，应为更远人。斋



   卷678_19 【府试莱城晴日望三山】许彬 

不易识蓬瀛，凭高望有程。盘根出巨浸，远色到孤城。 
隐隐排云峻，层层就日明。净收残霭尽，浮动嫩岚轻。 
纵目徒多暇，驰心累发诚。从容更何往，此路彻三清。斋



   卷678_20 【题故李宾客庐山草堂】许彬 

难穷林下趣，坐使致君恩。术业行当代，封章动谏垣。 
已明邪佞迹，几雪薜萝冤。报主深知此，忧民讵可论。 
名将山共古，迹与道俱存。为谢重来者，何人更及门。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百七十九 
 
   
　 
　

　
 　



   卷679_1 【秋夕送友人归吴】崔涂 

离心醉岂欢，把酒强相宽。世路须求达，还家亦未安。 
旅程愁算远，江月坐吟残。莫羡扁舟兴，功成去不难。斋



   卷679_2 【长安逢江南僧】崔涂 

孤云无定踪，忽到又相逢。说尽天涯事，听残上国钟。 
问人寻寺僻，乞食过街慵。忆到曾栖处，开门对数峰。古



   卷679_3 【晚次修路僧】崔涂 

平尽不平处，尚嫌功未深。应难将世路，便得称师心。 
高鸟下残照，白烟生远林。更闻清磬发，聊喜缓尘襟。知



   卷679_4 【湖外送友人游边】崔涂 

我泛潇湘浦，君行指塞云。两乡天外隔，一径渡头分。 
雨暗江花老，笳愁陇月曛。不堪来去雁，迢递思离群。主



   卷679_5 【读段太尉碑】崔涂 

愤激计潜成，临危岂顾生。只空持一笏，便欲碎长鲸。 
国已酬徽烈，家犹耸义声。不知青史上，谁可计功名。斋



   卷679_6 【夕次洛阳道中】崔涂 

秋风吹故城，城下独吟行。高树鸟已息，古原人尚耕。 
流年川暗度，往事月空明。不复叹岐路，马前尘夜生。古



   卷679_7 【读方干诗因怀别业】崔涂 

把君诗一吟，万里见君心。华发新知少，沧洲旧隐深。 
潮冲虚阁上，山入暮窗沈。忆宿高斋夜，庭枝识海禽。知



   卷679_8 【题嵩阳隐者】崔涂 

四十年高梦，生涯指一丘。无人同久住，有鹤对冥修。 
草杂芝田出，泉和石髓流。更嫌庭树老，疑是世间秋。主



   卷679_9 【友人问卜见招】崔涂 

何必问蓍龟，行藏自可期。但逢公道日，即是命通时。 
乐善知无厌，操心幸不欺。岂能花下泪，长似去年垂。斋



   卷679_10 【江行晚望】崔涂 

木落曙江晴，寒郊极望平。孤舟三楚去，万里独吟行。 
鸟占横查立，人当故里耕。十年来复去，不觉二毛生。古



   卷679_11 【巫山庙】崔涂 

双黛俨如嚬，应伤故国春。江山非旧主，云雨是前身。 
梦觉传词客，灵犹福楚人。不知千载后，何处又为神。知



   卷679_12 【秋夕与友人话别】崔涂 

怀君非一夕，此夕倍堪悲。华发犹漂泊，沧洲又别离。 
冷禽栖不定，衰叶堕无时。况值干戈隔，相逢未可期。主



   卷679_13 【与友人同怀江南别业】崔涂 

因君话故国，此夕倍依依。旧业临秋水，何人在钓矶。 
浮名如纵得，沧海亦终归。却是风尘里，如何便息机。斋



   卷679_14 【苦吟】崔涂 

朝吟复暮吟，只此望知音。举世轻孤立，何人念苦心。 
他乡无旧识，落日羡归禽。况住寒江上，渔家似故林。古



   卷679_15 【春日郊居酬友人见贻】崔涂 

荒斋原上掩，不出动经旬。忽觉草木变，始知天地春。 
方期五字达，未厌一箪贫。丽句劳相勉，余非乐钓纶。知



   卷679_16 【问卜】崔涂 

承家望一名，几欲问君平。自小非无志，何年即有成。 
岂能长失路，争忍学归耕。不拟逢昭代，悠悠过此生。主



   卷679_17 【蜀城春】崔涂 

天涯憔悴身，一望一沾巾。在处有芳草，满城无故人。 
怀才皆得路，失计自伤春。清镜不能照，鬓毛愁更新。斋



   卷679_18 【送道士于千龄游南岳】崔涂 

物外与谁期，人间又别离。四方多事日，高岳独游时。 
猿狖潇湘树，烟波屈宋祠。无因陪此去，空惜鬓将衰。古



   卷679_19 【入蜀赴举秋夜与先生话别】崔涂 

欲怆峨嵋别，中宵寝不能。听残池上雨，吟尽枕前灯。 
失计方期隐，修心未到僧。云门一万里，应笑又担簦。知



   卷679_20 【春晚怀进士韦澹】崔涂 

故里花应尽，江楼梦尚残。半生吟欲过，一命达何难。 
特立珪无玷，相思草有兰。二年春怅望，不似在长安。主



   卷679_21 【言怀】崔涂 

干时虽苦节，趋世且无机。及觉知音少，翻疑所业非。 
青云如不到，白首亦难归。所以沧江上，年年别钓矶。斋



   卷679_22 【秋夜兴上人别】崔涂 

常时岂不别，此别异常情。南国初闻雁，中原未息兵。 
暗蛩侵语歇，疏磬入吟清。曾听无生说，辞师话此行。古



   卷679_23 【感花】崔涂 

绣轭香鞯夜不归，少年争惜最红枝。
东风一阵黄昏雨，又到繁华梦觉时。



   卷679_24 【秋宿天彭僧舍】崔涂 

身世两相惜，秋云每独兴。难将尘界事，话向雪山僧。 
力善知谁许，归耕又未能。此怀平不得，挑尽草堂灯。斋



   卷679_25 【秋夜僧舍闻猿】崔涂 

哀猿听未休，禅景夜方幽。暂得同僧静，那能免客愁。 
影摇云外树，声褭月中秋。曾向巴江宿，当时泪亦流。古



   卷679_26 【过昭君故宅】崔涂 

以色静胡尘，名还异众嫔。免劳征战力，无愧绮罗身。 
骨竟埋青冢，魂应怨画人。不堪逢旧宅，寥落对江滨。知



   卷679_27 【过洛阳故城】崔涂 

三十世皇都，萧条是霸图。片墙看破尽，遗迹渐应无。 
野径通荒苑，高槐映远衢。独吟人不问，清冷自呜呜。主



   卷679_28 【秋夕与友人同会】崔涂 

章句积微功，星霜二十空。僻应如我少，吟喜得君同。 
月上僧归后，诗成客梦中。更闻栖鹤警，清露滴青松。斋



   卷679_29 【春日登吴门】崔涂 

故国望不见，愁襟难暂开。春潮映杨柳，细雨入楼台。 
静少人同到，晴逢雁正来。长安远于日，搔首独徘徊。古



   卷679_30 【湘中秋怀迁客】崔涂 

兰杜晓香薄，汀洲夕露繁。并闻燕塞雁，独立楚人村。 
雾散孤城上，滩回曙枕喧。不堪逢贾傅，还欲吊湘沅。知



   卷679_31 【南山旅舍与故人别（一作商山道中）】崔涂 

一日又将暮，一年看即残。病知新事少，老别旧交难。 
山尽路犹险，雨馀春却寒。那堪试回首，烽火是长安。主



   卷679_32 【东林愿禅师院】崔涂 

与世渐无缘，身心独了然。讲销林下日，腊长定中年。 
磬绝朝斋后，香焚古寺前。非因送小朗，不到虎谿边。斋



   卷679_33 【孤雁】崔涂 

湘浦离应晚，边城去已孤。如何万里计，只在一枝芦。 
迥起波摇楚，寒栖月映蒲。不知天畔侣，何处下平芜。古

几行归去尽，片影独何之。暮雨相呼失，寒塘独下迟。 
渚云低暗度，关月冷遥随。未必逢矰缴，孤飞自可疑。主



   卷679_34 【寄青城山颢禅师】崔涂 

怀师不可攀，师往杳冥间。林下谁闻法，尘中只见山。 
终年人不到，尽日鸟空还。曾听无生说，应怜独未还。斋



   卷679_35 【秋夕与王处士话别】崔涂 

微灯照寂寥，此夕正迢迢。丹桂得已晚，故山归尚遥。 
虫声移暗壁，月色动寒条。此去如真隐，期君试一瓢。古



   卷679_36 【秋日犍为道中（一作途中感怀）】崔涂 

久客厌岐路，出门吟且悲。平生未到处，落日独行时。 
芳草不长绿，故人无重期。那堪更南渡，乡国已天涯。知



   卷679_37 【送僧归江东（一作岐下送蒙上人归天台）】崔涂 

坐彻秦城夏，行登越客船。去留那有著，语默不离禅。 
叶拥临关路，霞明近海天。更寻同社侣，应得虎溪边。主



   卷679_38 【喜友人及第】崔涂 

孤吟望至公，已老半生中。不有同人达，兼疑此道穷。 
只应才自薄，岂是命难通。尚激抟溟势，期君借北风。斋



   卷679_39 【上巳日永崇里言怀】崔涂 

未敢分明赏物华，十年如见梦中花。
游人过尽衡门掩，独自凭栏到日斜。



   卷679_40 【送僧归天竺】崔涂 

忽忆曾栖处，千峰近沃州。别来秦树老，归去海门秋。 
汲带寒汀月，禅邻贾客舟。遥思清兴惬，不厌石林幽。主



   卷679_41 【牛渚夜泊】崔涂 

烟老石矶平，袁郎夜泛情。数吟人不遇，千古月空明。 
人事年年别，春潮日日生。无因逢谢尚，风物自凄清。斋



   卷679_42 【送友人归江南】崔涂 

渚田芳草遍，共忆故山春。独往沧洲暮，相看白发新。 
定过林下寺，应见社中人。只恐东归后，难将鸥鸟亲。古



   卷679_43 【过陶征君隐居】崔涂 

陶令昔居此，弄琴遗世荣。田园三亩绿，轩冕一铢轻。 
衰柳自无主，白云犹可耕。不随陵谷变，应只有高名。知



   卷679_44 【江上旅泊】崔涂 

汀洲一夜泊，久客半连樯。尽说逢秋色，多同忆故乡。 
孤冈生晚烧，独树隐回塘。欲问东归路，遥知隔渺茫。主



   卷679_45 【灞上】崔涂 

长安名利路，役役古由今。征骑少闲日，绿杨无旧阴。 
水侵秦甸阔，草接汉陵深。紫阁曾过处，依稀白鸟沈。斋



   卷679_46 【寄舅】崔涂 

中朝轩冕内，久绝甯家亲。白社同孤立，青云独并伸。 
致君期折槛，举职在埋轮。须信尧庭草，犹能指佞人。古



   卷679_47 【赠休粮僧】崔涂 

闻钟独不斋，何事更关怀。静少人过院，闲从草上阶。 
生台无鸟下，石路有云埋。为忆禅中旧，时犹梦百崖。知



   卷679_48 【题绝岛山寺】崔涂 

绝岛跨危栏，登临到此难。夕阳高鸟过，疏雨一钟残。 
骇浪摇空阔，灵山厌渺漫。那堪更回首，乡树隔云端。主



   卷679_49 【读侯道华真人传】崔涂 

汉皇轻万乘，方士说三丹。不得修心要，翻知出世难。 
茂陵春竟绿，金掌曙空寒。何似先生去，翩翩逐彩鸾。斋



   卷679_50 【残花】崔涂 

迟迟傍晓阴，昨夜色犹深。毕竟终须落，堪悲古与今。 
明年何处见，尽日此时心。蜂蝶无情极，残香更不寻。古



   卷679_51 【题兴善寺隋松院与人期不至】崔涂 

青青伊涧松，移植在莲宫。藓色前朝雨，秋声半夜风。 
长闲应未得，暂赏亦难同。不及禅栖者，相看老此中。知



   卷679_52 【樵者】崔涂 

行山行采薇，闲翦蕙为衣。避世嫌山浅，逢人说姓稀。 
有时还独醉，何处掩衡扉。莫看棋终局，溪风晚待归。主



   卷679_53 【南涧耕叟】崔涂 

年年南涧滨，力尽志犹存。雨雪朝耕苦，桑麻岁计贫。 
战添丁壮役，老忆太平春。见说经荒后，田园半属人。斋



   卷679_54 【春日闲居忆江南旧业】崔涂 

杜门朝复夕，岂是解谋身。梦不离泉石，林唯称隐沦。 
渐谙浮世事，转忆故山春。南国水风暖，又应生白蘋。古



   卷679_55 【屈原庙】崔涂 

谗胜祸难防，沈冤信可伤。本图安楚国，不是怨怀王。 
庙古碑无字，洲晴蕙有香。独醒人尚笑，谁与奠椒浆。知



   卷679_56 【宿庐山绝顶山舍】崔涂 

一磴出林端，千峰次第看。长闲如未遂，暂到亦应难。 
谷树云埋老，僧窗瀑影寒。自嫌心不达，向此梦长安。主



   卷679_57 【王逸人隐居】崔涂 

一径入千岑，幽人许重寻。不逢秦世乱，未觉武陵深。 
石转生寒色，云归带夕阴。却愁危坐久，看尽暝栖禽。斋



   卷679_58 【申州道中】崔涂 

风紧日凄凄，乡心向此迷。水分平楚阔，山接故关低。 
客路缘烽火，人家厌鼓鼙。那堪独驰马，江树穆陵西。古



   卷679_59 【江上怀翠微寺空上人】崔涂 

旅泛本无定，相逢那可期。空怀白阁夜，未答碧云诗。 
暮雨潮生早，春寒雁到迟。所思今不见，乡国正天涯。知



   卷679_60 【秋宿鹤林寺】崔涂 

步步入林中，山穷意未穷。偏逢僧话久，转与鹤栖同。 
烛焰风销尽，兰条露湿空。又须从此别，江上正秋鸿。主



   卷679_61 【远望】崔涂 

长为乡思侵，望极即沾襟。不是前山色，能伤愁客心。 
平芜连海尽，独树隐云深。况复斜阳外，分明有去禽。斋



   卷679_62 【秋晚书怀】崔涂 

看看秋色晚，又是出门时。白发生非早，青云去自迟。 
梦唯怀上国，迹不到他岐。以此坚吾道，还无愧已知。古



   卷679_63 【途中秋晚送友人归江南】崔涂 

又指烟波算路岐，此生多是厌羁离。正逢摇落仍须别， 
不待登临已合悲。里巷半空兵过后，水云初冷雁来时。 
扁舟未得如君去，空向沧江梦所思。古



   卷679_64 【己亥岁感事】崔涂 

正闻青犊起葭萌，又报黄巾犯汉营。岂是将皆无上略， 
直疑天自弃苍生。瓜沙旧戍犹传檄，吴楚新春已废耕。 
见说圣君能仄席，不知谁是请长缨。古



   卷679_65 【金陵晚眺（一作怀古）】崔涂 

苇声骚屑水天秋，吟对金陵古渡头。千古是非输蝶梦， 
一轮风雨属渔舟。若无仙分应须老，幸有归山即合休。 
何必登临更惆怅，比来身世只如浮。古



   卷679_66 【过长江贾岛主簿旧厅】崔涂 

雕琢文章字字精，我经此处倍伤情。身从谪宦方沾禄， 
才被槌埋更有声。过县已无曾识吏，到厅空见旧题名。 
长江一曲年年水，应为先生万古清。古



   卷679_67 【途中感怀寄青城李明府】崔涂 

鳞鬣催残志未休，壮心翻是此身雠。并闻寒雨多因夜， 
不得乡书又到秋。耕钓旧交吟好忆，雪霜危栈去堪愁。 
如何只是三年别，君著朱衣我白头。古



   卷679_68 【夏日书怀寄道友】崔涂 

达即匡邦退即耕，是非何足挠平生。终期道向希夷得， 
未省心因宠辱惊。峰转暂无当户影，雉飞时有隔林声。 
十年惟悟吟诗句，待得中原欲铸兵。古



   卷679_69 【和进士张曙闻雁见寄】崔涂 

断行哀响递相催，争趁高秋作恨媒。云外关山闻独去， 
渡头风雨见初来。也知榆塞寒须别，莫恋蘋汀暖不回。 
试向富春江畔过，故园犹合有池台。古



   卷679_70 【鹦鹉洲即事（一作眺望）】崔涂 

怅望春襟郁未开，重吟鹦鹉益堪哀。曹瞒尚不能容物， 
黄祖何曾解爱才。幽岛暖闻燕雁去，晓江晴觉蜀波来。 
何人正得风涛便，一点轻帆万里回。古



   卷679_71 【读留侯传】崔涂 

覆楚雠韩势有馀，男儿遭遇更难如。偶成汉室千年业， 
只读圯桥一卷书。翻把壮心轻尺组，却烦商皓正皇储。 
若能终始匡天子，何必□□□□□。古



   卷679_72 【赤壁怀古】崔涂 

汉室河山鼎势分，勤王谁肯顾元勋。不知征伐由天子， 
唯许英雄共使君。江上战馀陵是谷，渡头春在草连云。 
分明胜败无寻处，空听渔歌到夕曛。古



   卷679_73 【东晋】崔涂 

五陵豪侠笑为儒，将为儒生只读书。
看取不成投笔后，谢安功业复何如。

秦国金陵王气全，一龙正道始东迁。
兴亡竟不关人事，虚倚长淮五百年。



   卷679_74 【春夕】崔涂 

水流花谢两无情，送尽东风过楚城。胡蝶梦中家万里， 
子规枝上月三更。故园书动经年绝，华发春唯满镜生。 
自是不归归便得，五湖烟景有谁争。知



   卷679_75 【涧松】崔涂 

寸寸凌霜长劲条，路人犹笑未干霄。
南园桃李虽堪羡，争奈春残又寂寥。



   卷679_76 【湘中弦】崔涂 

苍山遥遥江潾潾，路傍老尽没闲人。
王孙不见草空绿，惆怅渡头春复春。

烟愁雨细云冥冥，杜兰香老三湘清。
故山望断不知处，鶗鴂隔花时一声。



   卷679_77 【续纪汉武（一作读汉武内传）】崔涂 

分明三鸟下储胥，一觉钧天梦不如。
争那白头方士到，茂陵红叶已萧疏。



   卷679_78 【陇上逢江南故人】崔涂 

三声戍角边城暮，万里乡心塞草春。
莫学少年轻远别，陇关西少向东人。



   卷679_79 【夷陵夜泊】崔涂 

家依楚塞穷秋别，身逐孤舟万里行。
一曲巴歌半江月，便应消得二毛生。



   卷679_80 【橹声】崔涂 

烟外桡声远，天涯幽梦回。争知江上客，不是故乡来。古



   卷679_81 【海棠图】崔涂 

海棠花底三年客，不见海棠花盛开。
却向江南看图画，始惭虚到蜀城来。



   卷679_82 【云】崔涂 

得路直为霖济物，不然闲共鹤忘机。
无端却向阳台畔，长送襄王暮雨归。



   卷679_83 【过二妃庙】崔涂 

残阳楚水畔，独吊舜时人。不及庙前草，至今江上春。主



   卷679_84 【送友人】崔涂 

登高迎送远，春恨并依依。不得沧洲信，空看白鹤归。古



   卷679_85 【声】崔涂 

欢戚犹来恨不平，此中高下本无情。
韩娥绝唱唐衢哭，尽是人间第一声。



   卷679_86 【放鹧鸪】崔涂 

秋入池塘风露微，晓开笼槛看初飞。
满身金翠画不得，无限烟波何处归。



   卷679_87 【泉】崔涂 

远辞岩窦泻潺潺，静拂云根别故山。
可惜寒声留不得，旋添波浪向人间。



   卷679_88 【巫山旅别】崔涂 

五千里外三年客，十二峰前一望秋。
无限别魂招不得，夕阳西下水东流。



   卷679_89 【幽兰】崔涂 

幽植众宁知，芬芳只暗持。自无君子佩，未是国香衰。 
白露沾长早，春风到每迟。不如当路草，芬馥欲何为。知



   卷679_90 【读庾信集】崔涂 

四朝十帝尽风流，建业长安两醉游。
唯有一篇杨柳曲，江南江北为君愁。



   卷679_91 【过绣岭宫】崔涂 

古殿春残绿野阴，上皇曾此驻泥金。三城帐属升平梦， 
一曲铃关怅望心。苑路暗迷香辇绝，缭垣秋断草烟深。 
前朝旧物东流在，犹为年年下翠岑。斋



   卷679_92 【巴山道中除夜书怀】崔涂 

迢递三巴路，羁危万里身。乱山残雪夜，孤烛异乡春。 
渐与骨肉远，转于僮仆亲。那堪正漂泊，明日岁华新。古



   卷679_93 【题净众寺古松】崔涂 

百尺森疏倚梵台，昔人谁见此初栽。故园未有偏堪恋， 
浮世如闲即合来。天暝岂分苍翠色，岁寒应识栋梁材。 
清阴可惜不驻得，归去暮城空首回。古



   卷679_94 【折杨柳】崔涂 

朝朝车马如蓬转，处处江山待客归。
若使人间少离别，杨花应合过春飞。



   卷679_95 【七夕】崔涂 

年年七夕渡瑶轩，谁道秋期有泪痕。
自是人间一周岁，何妨天上只黄昏。



   卷679_96 【泛楚江】崔涂 

九重城外家书远，百里洲前客棹还。
金印碧幢如见问，一生安稳是长闲。



   卷679_97 【初过汉江】崔涂 

襄阳好向岘亭看，人物萧条值岁阑。
为报习家多置酒，夜来风雪过江寒。



   卷679_98 【题授阳镇路】崔涂 

越鸟巢边溪路断，秦人耕处洞门开。
小桃花发春风起，千里江山一梦回。



   卷679_99 【初识梅花】崔涂 

江北不如南地暖，江南好断北人肠。
燕脂桃颊梨花粉，共作寒梅一面妆。



   卷679_100 【江雨望花】崔涂 

细雨满江春水涨，好风留客野梅香。
避秦不是无归意，一度逢花一断肠。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十 
 
   
　 
　

　
 　



   卷680_1 【雨后月中玉堂闲坐】韩偓 

银台直北金銮外，暑雨初晴皓月中。唯对松篁听刻漏， 
更无尘土翳虚空。绿香熨齿冰盘果，清冷侵肌水殿风。 
夜久忽闻铃索动，玉堂西畔响丁东。知



   卷680_2 【六月十七日召对自辰及申方归本院】韩偓 

清暑帘开散异香，恩深咫尺对龙章。花应洞里寻常发， 
日向壶中特地长。坐久忽疑槎犯斗，归来兼恐海生桑。 
如今冷笑东方朔，唯用诙谐侍汉皇。知



   卷680_3 【与吴子华侍郎同年玉堂同直怀恩叙恳因成…兼呈诸同年】韩偓 

往年莺谷接清尘，今日鳌山作侍臣。二纪计偕劳笔研， 
一朝宣入掌丝纶。声名烜赫文章士，金紫雍容富贵身。 
绛帐恩深无路报，语馀相顾却酸辛。知



   卷680_4 【和吴子华侍郎令狐昭化舍人叹白菊衰谢之绝次用本韵】韩偓 

正怜香雪披千片，忽讶残霞覆一丛。
还似妖姬长年后，酒酣双脸却微红。



   卷680_5 【中秋禁直】韩偓 

星斗疏明禁漏残，紫泥封后独凭阑。露和玉屑金盘冷， 
月射珠光贝阙寒。天衬楼台笼苑外，风吹歌管下云端。 
长卿只为长门赋，未识君臣际会难。斋



   卷680_6 【侍宴】韩偓 

蜂黄蝶粉两依依，狎宴临春日正迟。
密旨不教江令醉，丽华微笑认皇慈。



   卷680_7 【锡宴日作】韩偓 

玉衔花马蹋香街，诏遣追欢绮席开。中使押从天上去， 
外人知自日边来。臣心净比漪涟水，圣泽深于潋滟杯。 
才有异恩颁稷契，已将优礼及邹枚。清商适向梨园降， 
妙妓新行峡雨回。不敢通宵离禁直，晚乘残醉入银台。古



   卷680_8 【宫柳】韩偓 

莫道秋来芳意违，宫娃犹似妒蛾眉。幸当玉辇经过处， 
不怕金风浩荡时。草色长承垂地叶，日华先动映楼枝。 
涧松亦有凌云分，争似移根太液池。古



   卷680_9 【苑中】韩偓 

上苑离宫处处迷，相风高与露盘齐。金阶铸出狻猊立， 
玉树雕成狒cf啼，外使调鹰初得按，中官过马不教嘶。 
笙歌锦绣云霄里，独许词臣醉似泥。古



   卷680_10 【从猎三首】韩偓 

猎犬谙斜路，宫嫔识认旗。马前双兔起，宣尔羽林儿。主

小镫狭鞦鞘，鞍轻妓细腰。有时齐走马，也学唱交交。知

蹀躞巴陵骏，毰毸碧野鸡。忽闻仙乐动，赐酒玉偏提。古



   卷680_11 【辛酉岁冬十一月随驾幸岐下作】韩偓 

曳裾谈笑殿西头，忽听征铙从冕旒。凤盖行时移紫气， 
鸾旗驻处认皇州。晓题御服颁群吏，夜发宫嫔诏列侯。 
雨露涵濡三百载，不知谁拟杀身酬。古



   卷680_12 【冬至夜作（天复二年壬戌，随驾在凤翔府）】韩偓 

中宵忽见动葭灰，料得南枝有早梅。四野便应枯草绿， 
九重先觉冻云开。阴冰莫向河源塞，阳气今从地底回。 
不道惨舒无定分，却忧蚊响又成雷。古



   卷680_13 【秋霖夜忆家（随驾在凤翔府）】韩偓 

垂老何时见弟兄，背灯愁泣到天明。
不知短发能多少，一滴秋霖白一茎。



   卷680_14 【恩赐樱桃分寄朝士（在岐下）】韩偓 

未许莺偷出汉宫，上林初进半金笼。蔗浆自透银杯冷， 
朱实相辉玉碗红。俱有乱离终日恨，贵将滋味片时同。 
霜威食檗应难近，宜在纱窗绣户中。主



   卷680_15 【出官经硖石县（天复三年二月二十二日）】韩偓 

谪宦过东畿，所抵州名濮。故里欲清明，临风堪恸哭。 
溪长柳似帷，山暖花如醭。逆旅讶簪裾，野老悲陵谷。 
暝鸟影连翩，惊狐尾纛簌。尚得佐方州，信是皇恩沐。主



   卷680_16 【访同年虞部李郎中（天复四年二月，在湖南）】韩偓 

策蹇相寻犯雪泥，厨烟未动日平西。门庭野水褵褷鹭， 
邻里短墙咿喔鸡。未入庆霄君择肉，畏逢华毂我吹齑。 
地炉贳酒成狂醉，更觉襟怀得丧齐。主



   卷680_17 【赠渔者（在湖南）】韩偓 

个侬居处近诛茅，枳棘篱兼用荻梢。尽日风扉从自掩， 
无人筒钓是谁抛。城方四百墙阴直，江阔中心水脉坳。 
我亦好闲求老伴，莫嫌迁客且论交。主



   卷680_18 【春阴独酌寄同年虞部李郎中（在湖南）】韩偓 

春阴漠漠土脉润，春寒微微风意和。闲嗤入甲奔竞态， 
醉唱落调渔樵歌。诗道揣量疑可进，宦情刓缺转无多。 
酒酣狂兴依然在，其奈千茎鬓雪何。主



   卷680_19 【奉和峡州孙舍人肇荆南重围中寄诸朝士二篇时李…牵课】韩偓 

敏手何妨误汰金，敢怀私忿斅羊斟。直应宣室还三接， 
未必丰城便陆沈。炽炭一炉真玉性，浓霜千涧老松心。 
私恩尚有捐躯誓，况是君恩万倍深。主

征途安敢更迁延，冒入重围势使然。众果却应存苦李， 
五瓶惟恐竭甘泉。多端莫撼三珠树，密策寻遗七宝鞭。 
黄篾舫中梅雨里，野人无事日高眠。斋



   卷680_20 【雪中过重湖信笔偶题】韩偓 

道方时险拟如何，谪去甘心隐薜萝。青草湖将天暗合， 
白头浪与雪相和。旗亭腊酎逾年熟，水国春寒向晚多。 
处困不忙仍不怨，醉来唯是欲傞傞。斋



   卷680_21 【寄湖南从事】韩偓 

索寞襟怀酒半醒，无人一为解馀酲。岸头柳色春将尽， 
船背雨声天欲明。去国正悲同旅雁，隔江何忍更啼莺。 
莲花幕下风流客，试与温存谴逐情。斋



   卷680_22 【玩水禽（在古南醴陵县作）】韩偓 

两两珍禽渺渺溪，翠衿红掌净无泥。向阳眠处莎成毯， 
蹋水飞时浪作梯。依倚雕梁轻社燕，抑扬金距笑晨鸡。 
劝君细认渔翁意，莫遣縆罗误稳栖。斋



   卷680_23 【早玩雪梅有怀亲属】韩偓 

北陆候才变，南枝花已开。无人同怅望，把酒独裴回。 
冻白雪为伴，寒香风是媒。何因逢越使，肠断谪仙才。古



   卷680_24 【欲明】韩偓 

欲明篱被风吹倒，过午门因客到开。忍苦可能遭鬼笑， 
息机应免致鸥猜。岳僧互乞新诗去，酒保频征旧债来。 
唯有狂吟与沈饮，时时犹自触灵台。古



   卷680_25 【梅花】韩偓 

梅花不肯傍春光，自向深冬著艳阳。龙笛远吹胡地月， 
燕钗初试汉宫妆。风虽强暴翻添思，雪欲侵凌更助香。 
应笑暂时桃李树，盗天和气作年芳。古



   卷680_26 【小隐】韩偓 

借得茅斋岳麓西，拟将身世老锄犁。清晨向市烟含郭， 
寒夜归村月照溪。炉为窗明僧偶坐，松因雪折鸟惊啼。 
灵椿朝菌由来事，却笑庄生始欲齐。古



   卷680_27 【曛黑】韩偓 

古木侵天日已沈，露华凉冷润衣襟。
江城曛黑人行绝，唯有啼乌伴夜碪。



   卷680_28 【晓日】韩偓 

天际霞光入水中，水中天际一时红。
直须日观三更后，首送金乌上碧空。



   卷680_29 【醉著】韩偓 

万里清江万里天，一村桑柘一村烟。
渔翁醉著无人唤，过午醒来雪满船。



   卷680_30 【柳】韩偓 

一笼金线拂弯桥，几被儿童损细腰。
无奈灵和标格在，春来依旧褭长条。



   卷680_31 【病中初闻复官二首】韩偓 

抽毫连夜侍明光，执靮三年从省方。烧玉谩劳曾历试， 
铄金宁为欠周防。也知恩泽招谗口，还痛神祇误直肠。 
闻道复官翻涕泗，属车何在水茫茫。古

又挂朝衣一自惊，始知天意重推诚。青云有路通还去， 
白发无私健亦生。曾避暖池将浴凤，却同寒谷乍迁莺。 
宦途巇嶮终难测，稳泊渔舟隐姓名。知



   卷680_32 【早起五言三韵】韩偓 

万树绿杨垂，千般黄鸟语。庭花风雨馀，岑寂如村坞。 
依依官渡头，晴阳照行旅。主



   卷680_33 【家书后批二十八字（在醴陵，时闻家在登州）】韩偓 

四序风光总是愁，鬓毛衰飒涕横流。
此书未到心先到，想在孤城海岸头。



   卷680_34 【湖南梅花一冬再发偶题于花援】韩偓 

湘浦梅花两度开，直应天意别栽培。玉为通体依稀见， 
香号返魂容易回。寒气与君霜里退，阳和为尔腊前来。 
夭桃莫倚东风势，调鼎何曾用不材。古



   卷680_35 【即目二首】韩偓 

万古离怀憎物色，几生愁绪溺风光。废城沃土肥春草， 
野渡空船荡夕阳。倚道向人多脉脉，为情因酒易伥伥。 
宦途弃掷须甘分，回避红尘是所长。古

动非求进静非禅，咋舌吞声过十年。溪涨浪花如积石， 
雨晴云叶似连钱。干戈岁久谙戎事，枕簟秋凉减夜眠。 
攻苦惯来无不可，寸心如水但澄鲜。知



   卷680_36 【净兴寺杜鹃一枝繁艳无比】韩偓 

一园红艳醉坡陀，自地连梢簇蒨罗。
蜀魄未归长滴血，只应偏滴此丛多。



   卷680_37 【花时与钱尊师同醉因成二十字】韩偓 

桥下浅深水，竹间红白花。酒仙同避世，何用厌长沙。知



   卷680_38 【避地】韩偓 

西山爽气生襟袖，南浦离愁入梦魂。人泊孤舟青草岸， 
鸟鸣高树夕阳村。偷生亦似符天意，未死深疑负国恩。 
白面儿郎犹巧宦，不知谁与正乾坤。知



   卷680_39 【息兵】韩偓 

渐觉人心望息兵，老儒希觊见澄清。正当困辱殊轻死， 
已过艰危却恋生。多难始应彰劲节，至公安肯为虚名。 
暂时胯下何须耻，自有苍苍鉴赤诚。知



   卷680_40 【翠碧鸟（以上并在醴陵作）】韩偓 

天长水远网罗稀，保得重重翠碧衣。
挟弹小儿多害物，劝君莫近市朝飞。



   卷680_41 【赠孙仁本尊师（在袁州）】韩偓 

齿如冰雪发如黳，几百年来醉似泥。
不共世人争得失，卧床前有上天梯。



   卷680_42 【乙丑岁九月在萧滩镇驻泊两月忽得商马杨迢…因书四十字】韩偓 

旅寓在江郊，秋风正寂寥。紫泥虚宠奖，白发已渔樵。 
事往凄凉在，时危志气销。若为将朽质，犹拟杖于朝。主



   卷680_43 【丙寅二月二十二日抚州如归馆雨中有怀诸朝客】韩偓 

凄凄恻恻又微嚬。欲话羁愁忆故人。薄酒旋醒寒彻夜， 
好花虚谢雨藏春。萍蓬已恨为逋客，江岭那知见侍臣。 
未必交情系贫富，柴门自古少车尘。主



   卷680_44 【三月二十七日自抚州往南城县舟行见拂水蔷薇因有是作】韩偓 

江中春雨波浪肥，石上野花枝叶瘦。枝低波高如有情， 
浪去枝留如力斗。绿刺红房战褭时，吴娃越艳醺酣后。 
且将浊酒伴清吟，酒逸吟狂轻宇宙。主



   卷680_45 【荔枝三首（丙寅年秋到福州，自此后并福州作）】韩偓 

遐方不许贡珍奇，密诏唯教进荔枝。
汉武碧桃争比得，枉令方朔号偷儿。

封开玉笼鸡冠湿，叶衬金盘鹤顶鲜。
想得佳人微启齿，翠钗先取一双悬。

巧裁霞片裹神浆，崖蜜天然有异香。
应是仙人金掌露，结成冰入蒨罗囊。



   卷680_46 【寄上兄长】韩偓 

两地支离路八千，襟怀凄怆鬓苍然。
乱来未必长团会，其奈而今更长年。



   卷680_47 【宝剑】韩偓 

因极还应有甚通，难将粪壤掩神踪。
斗间紫气分明后，擘地成川看化龙。



   卷680_48 【登南神光寺塔院（一本题作登南台僧寺）】韩偓 

无奈离肠日九回，强摅离抱立高台。中华地向城边尽， 
外国云从岛上来。四序有花长见雨，一冬无雪却闻雷。 
日宫紫气生冠冕，试望扶桑病眼开。主



   卷680_49 【两贤】韩偓 

卖卜严将卖饼孙，两贤高趣恐难伦。
而今若有逃名者，应被品流呼差人。



   卷680_50 【再思】韩偓 

暴殄犹来是片时，无人向此略迟疑。流金铄石玉长润， 
败柳凋花松不知。但保行藏天是证，莫矜纤巧鬼难欺。 
近来更得穷经力，好事临行亦再思。古



   卷680_51 【有瞩】韩偓 

晚凉闲步向江亭，默默看书旋旋行。风转滞帆狂得势， 
潮来诸水寂无声。谁将覆辙询长策，愿把棼丝属老成。 
安石本怀经济意，何妨一起为苍生。古



   卷680_52 【秋深闲兴】韩偓 

此心兼笑野云忙，甘得贫闲味甚长。病起乍尝新橘柚， 
秋深初换旧衣裳。晴来喜鹊无穷语，雨后寒花特地香。 
把钓覆棋兼举白，不离名教可颠狂。古



   卷680_53 【故都】韩偓 

故都遥想草萋萋，上帝深疑亦自迷。塞雁已侵池籞宿， 
宫鸦犹恋女墙啼。天涯烈士空垂涕，地下强魂必噬脐。 
掩鼻计成终不觉，冯驩无路斅鸣鸡。古



   卷680_54 【梦仙】韩偓 

紫霄宫阙五云芝，九级坛前再拜时。鹤舞鹿眠春草远， 
山高水阔夕阳迟。每嗟阮肇归何速，深羡张骞去不疑。 
澡练纯阳功力在，此心唯有玉皇知。古



   卷680_55 【赠吴颠尊师（丙寅年作）】韩偓 

饮酒经何代，休粮度此生。迹应常自浼，颠亦强为名。 
道若千钧重，身如一羽轻。毫厘分象纬，袒跣揖公卿。 
狗窦号光逸，渔阳裸祢衡。笑雷冬蛰震，岩电夜珠明。 
月魄侵簪冷，江光逼屐清。半酣思救世，一手拟扶倾。 
击地嗟衰俗，看天贮不平。自缘怀气义，可是计烹亨。 
议论通三教，年颜称五更。老狂人不厌，密行鬼应惊。 
未识心相许，开襟语便诚。伊余常仗义，愿拜十年兄。古



   卷680_56 【送人弃官入道】韩偓 

仙李浓阴润，皇枝密叶敷。俊才轻折桂，捷径取纡朱。 
断绁三清路，扬鞭五达衢。侧身期破的，缩手待呼卢。 
社稷俄如缀，雄豪讵守株。忸怩非壮志，摆脱是良图。 
尘土留难住，缨緌弃若无。冥心归大道，回首笑吾徒。 
酒律应难忘，诗魔未肯徂。他年如拔宅，为我指清都。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十一 
 
   
　 
　

　
 　



   卷681_1 【感事三十四韵（丁卯已后）】韩偓 

紫殿承恩岁，金銮入直年。人归三岛路，日过八花砖。 
鸳鹭皆回席，皋夔亦慕膻。庆霄舒羽翼，尘世有神仙。 
虽遇河清圣，惭非岳降贤。皇慈容散拙，公议逼陶甄。 
江总参文会，陈暄侍狎筵。腐儒亲帝座，太史认星躔。 
侧弁聆神算，濡毫俟密宣。宫司持玉研，书省擘香笺。 
唯理心无党，怜才膝屡前。焦劳皆实录，宵旰岂虚传。 
始议新尧历，将期整舜弦。去梯言必尽，仄席意弥坚。 
上相思惩恶，中人讵省愆。鹿穷唯牴触，兔急且cg猭。 
本是谋赊死，因之致劫迁。氛霾言下合，日月暗中悬。 
恭显诚甘罪，韦平亦恃权。畏闻巢幕险，宁寤积薪然。 
谅直寻钳口，奸纤益比肩。晋谗终不解，鲁瘠竟难痊。 
只拟诛黄皓，何曾识霸先。嗾獒翻丑正，养虎欲求全。 
万乘烟尘里，千官剑戟边。斗魁当北坼，地轴向西偏。 
袁董非徒尔，师昭岂偶然。中原成劫火，东海遂桑田。 
溅血惭嵇绍，迟行笑褚渊。四夷同效顺，一命敢虚捐。 
山岳还青耸，穹苍旧碧鲜。独夫长啜泣，多士已忘筌。 
郁郁空狂叫，微微几病癫。丹梯倚寥廓，终去问青天。斋



   卷681_2 【向隅】韩偓 

守道得途迟，中兼遇乱离。刚肠成绕指，玄发转垂丝。 
客路少安处，病床无稳时。弟兄消息绝，独敛问隅眉。古



   卷681_3 【社后】韩偓 

社后重阳近，云天澹薄间。目随棋客静，心共睡僧闲。 
归鸟城衔日，残虹雨在山。寂寥思晤语，何夕款柴关。知



   卷681_4 【息虑】韩偓 

息虑狎群鸥，行藏合自由。春寒宜酒病，夜雨入乡愁。 
道向危时见，官因乱世休。外人相待浅，独说济川舟。主



   卷681_5 【早起探春】韩偓 

句芒一夜长精神，腊后风头已见春。烟柳半眠藏利脸， 
雪梅含笑绽香唇。渐因闲暇思量酒，必怨颠狂泥摸人。 
若个高情能似我，且应欹枕睡清晨。主



   卷681_6 【味道】韩偓 

如含瓦砾竟何功，痴黠相兼似得中。心系是非徒怅望， 
事须光景旋虚空。升沉不定都如梦，毁誉无恒却要聋。 
弋者甚多应扼腕，任他闲处指冥鸿。主



   卷681_7 【秋郊闲望有感】韩偓 

枫叶微红近有霜，碧云秋色满吴乡。鱼冲骇浪雪鳞健， 
鸦闪夕阳金背光。心为感恩长惨戚，鬓缘经乱早苍浪。 
可怜广武山前语，楚汉宁教作战场。主



   卷681_8 【李太舍池上玩红薇醉题】韩偓 

花低池小水泙泙，花落池心片片轻。酩酊不能羞白鬓， 
颠狂犹自眷红英。乍为旅客颜常厚，每见同人眼暂明。 
京洛园林归未得，天涯相顾一含情。主



   卷681_9 【余寓汀州沙县，病中闻前郑左丞璘随外镇举荐…感悟也】韩偓 

莫恨当年入用迟，通材何处不逢知。桑田变后新舟楫， 
华表归来旧路岐。公干寂寥甘坐废，子牟欢抃促行期。 
移都已改侯王第，惆怅沙堤别筑基。主



   卷681_10 【又一绝请为申达京洛亲交知余病废】韩偓 

鬓惹新霜耳旧聋，眼昏腰曲四肢风。
交亲若要知形候，岚嶂烟中折臂翁。



   卷681_11 【梦中作】韩偓 

紫宸初启列鸳鸾，直向龙墀对揖班。九曜再新环北极， 
万方依旧祝南山。礼容肃睦缨緌外，和气熏蒸剑履间。 
扇合却循黄道退，庙堂谈笑百司闲。古



   卷681_12 【己巳年正月十二日自沙县抵邵武军将谋抚…偶成一篇】韩偓 

访戴船回郊外泊，故乡何处望天涯。半明半暗山村日， 
自落自开江庙花。数醆绿醅桑落酒，一瓯香沫火前茶。 
（缺二句） 古



   卷681_13 【建谿滩波心目惊眩余平生溺奇境今则畏怯不暇因书…八字】韩偓 

长贪山水羡渔樵，自笑扬鞭趁早朝。
今日建谿惊恐后，李将军画也须烧。



   卷681_14 【自沙县抵龙溪县值泉州军过后村落皆空因有一绝】韩偓 

水自潺湲日自斜，尽无鸡犬有鸣鸦。
千村万落如寒食，不见人烟空见花。



   卷681_15 【此翁（此后在桃林场）】韩偓 

高阁群公莫忌侬，侬心不在宦名中。岩光一唾垂緌紫， 
何胤三遗大带红。金劲任从千口铄，玉寒曾试几炉烘。 
唯应鬼眼兼天眼，窥见行藏信此翁。古



   卷681_16 【失鹤】韩偓 

正怜标格出华亭，况是昂藏入相经。碧落顺风初得志， 
故巢因雨却闻腥。几时翔集来华表，每日沈吟看画屏。 
为报鸡群虚嫉妒，红尘向上有青冥。古



   卷681_17 【卜隐】韩偓 

屏迹还应减是非，却忧蓝玉又光辉。桑梢出舍蚕初老， 
柳絮盖溪鱼正肥。世乱岂容长惬意，景清还觉易忘机。 
世间华美无心问，藜藿充肠苎作衣。古



   卷681_18 【晨兴】韩偓 

晓景山河爽，闲居巷陌清。已能消滞念，兼得散馀酲。 
汲水人初起，回灯燕暂惊。放怀殊未足，圆隙已尘生。知



   卷681_19 【暴雨】韩偓 

电尾烧黑云，雨脚飞银线。急点溅池心，微烟昏水面。 
气凉氛祲消，暑退松篁健。丛蓼亚赪茸，擎荷翻绿扇。 
风期谁与同，逸趣余探遍。欲去更迟留，胸中久交战。知



   卷681_20 【山院避暑】韩偓 

行乐江郊外，追凉山寺中。静阴生晚绿，寂虑延清风。 
运塞地维窄，气苏天宇空。何人识幽抱，目送冥冥鸿。主



   卷681_21 【闲兴】韩偓 

景寂有玄味，韵高无俗情。他山冰雪解，此水波澜生。 
影重验花密，滴稀知酒清。忙人常扰扰，安得心和平。斋



   卷681_22 【漫作二首】韩偓 

暑雨洒和气，香风吹日华。瞬龙惊汗漫，翥凤綷云霞。 
悬圃珠为树，天池玉作砂。丹霄能几级，何必待乘槎。古

黍谷纯阳入，鸾霄瑞彩生。岳灵分正气，仙卫借神兵。 
污俗迎风变，虚怀遇物倾。千钧将一羽，轻重在平衡。主



   卷681_23 【腾腾】韩偓 

八年流落醉腾腾，点检行藏喜不胜。
乌帽素餐兼施药，前生多恐是医僧。



   卷681_24 【寄隐者】韩偓 

烟郭云扃路不遥，怀贤犹恨太迢迢。长松夜落钗千股， 
小港春添水半腰。已约病身抛印绶，不嫌门巷似渔樵。 
渭滨晦迹南阳卧，若比吾徒更寂寥。古



   卷681_25 【闲居】韩偓 

厌闻趋竞喜闲居，自种芜菁亦自锄。麋鹿跳梁忧触拨， 
鹰鹯搏击恐粗疏。拙谋却为多循理，所短深惭尽信书。 
刀尺不亏绳墨在，莫疑张翰恋鲈鱼。古



   卷681_26 【僧影】韩偓 

山色依然僧已亡，竹间疏磬隔残阳。
智灯已灭馀空烬，犹自光明照十方。



   卷681_27 【洞庭玩月】韩偓 

洞庭湖上清秋月，月皎湖宽万顷霜。玉碗深沈潭底白， 
金杯细碎浪头光。寒惊乌鹊离巢噪，冷射蛟螭换窟藏。 
更忆瑶台逢此夜，水晶宫殿挹琼浆。主



   卷681_28 【赠隐逸】韩偓 

静景须教静者寻，清狂何必在山阴。蜂穿窗纸尘侵砚， 
鸟斗庭花露滴琴。莫笑乱离方解印，犹胜颠蹶未抽簪。 
筑金总得非名士，况是无人解筑金。主



   卷681_29 【南浦】韩偓 

月若半环云若吐，高楼帘卷当南浦。应是石城艇子来， 
两桨咿哑过花坞。正值连宵酒未醒，不宜此际兼微雨。 
直教笔底有文星，亦应难状分明苦。主



   卷681_30 【桃林场客舍之前有池半亩木槿栉比阏水遮山…五言八韵】韩偓 

插槿作藩篱，丛生覆小池。为能妨远目，因遣去闲枝。 
邻叟偷来赏，栖禽欲下疑。虚空无障处，蒙闭有开时。 
苇鹭怜潇洒，泥鳅畏日曦。稍宽春水面，尽见晚山眉。 
岸稳人偷钓，阶明日上基。世间多弊事，事事要良医。知



   卷681_31 【中秋寄杨学士（一作中秋永夕奉寄杨学士兄弟）】韩偓 

鳞差甲子渐衰迟，依旧年年困乱离。
八月夜长乡思切，鬓边添得几茎丝。



   卷681_32 【寄禅师】韩偓 

他心明与此心同，妙用忘言理暗通。气运阴阳成世界， 
水浮天地寄虚空。劫灰聚散铢锱黑，日御奔驰茧栗红。 
万物尽遭风鼓动，唯应禅室静无风。斋



   卷681_33 【清兴】韩偓 

阴沈天气连翩醉，摘索花枝料峭寒。
拥鼻绕廊吟看雨，不知遗却竹皮冠。



   卷681_34 【深院】韩偓 

鹅儿唼啑栀黄觜，凤子轻盈腻粉腰。
深院下帘人昼寝，红蔷薇架碧芭蕉。



   卷681_35 【凄凄】韩偓 

深将宠辱齐，往往亦凄凄。白日知丹抱，青云有旧蹊。 
嗜咸凌鲁济，恶洁助泾泥。风雨今如晦，堪怜报晓鸡。古



   卷681_36 【火蛾】韩偓 

阳光不照临，积阴生此类。非无惜死心，奈有灭明意。 
妆穿粉焰焦，翅扑兰膏沸。为尔一伤嗟，自弃非天弃。知



   卷681_37 【信笔】韩偓 

春风狂似虎，春浪白于鹅。柳密藏烟易，松长见日多。 
石崖采芝叟，乡俗摘茶歌。道在无伊郁，天将奈尔何。主



   卷681_38 【雷公】韩偓 

闲人倚柱笑雷公，又向深山霹怪松。
必若有苏天下意，何如惊起武侯龙。



   卷681_39 【船头】韩偓 

两岸绿芜齐似翦，掩映云山相向晚。
船头独立望长空，日艳波光逼人眼。



   卷681_40 【喜凉】韩偓 

炉炭烧人百疾生，凤狂龙躁减心情。四山毒瘴乾坤浊， 
一簟凉风世界清。楚调忽惊凄玉柱，汉宫应已湿金茎。 
豪强顿息蛙唇吻，爽利重新鹘眼睛。稳想海槎朝犯斗， 
健思胡马夜翻营。东南亦是中华分，蒸郁相凌太不平。知



   卷681_41 【天鉴】韩偓 

何劳谄笑学趋时，务实清修胜用机。猛虎十年摇尾立， 
苍鹰一旦醒心飞。神依正道终潜卫，天鉴衷肠竞不违。 
事历艰难人始重，九层成后喜从微。知



   卷681_42 【江岸闲步（此后壬申年作，在南安县）】韩偓 

一手携书一杖筇，出门何处觅情通。立谈禅客传心印， 
坐睡渔师著背蓬。青布旗夸千日酒，白头浪吼半江风。 
淮阴市里人相见，尽道途穷未必穷。知



   卷681_43 【野塘】韩偓 

侵晓乘凉偶独来，不因鱼跃见萍开。
卷荷忽被微风触，泻下清香露一杯。



   卷681_44 【余卧疾深村闻一二郎官今称继使闽越笑余迂古…因成此篇】韩偓 

枕流方采北山薇，驿骑交迎市道儿。雾豹只忧无石室， 
泥鳅唯要有洿池。不羞莽卓黄金印，却笑羲皇白接z5。
莫负美名书信史，清风扫地更无遗。斋



   卷681_45 【安贫】韩偓 

手风慵展一行书，眼暗休寻九局图。窗里日光飞野马， 
案头筠管长蒲卢。谋身拙为安蛇足，报国危曾捋虎须。 
举世可能无默识，未知谁拟试齐竽。斋



   卷681_46 【残春旅舍】韩偓 

旅舍残春宿雨晴，恍然心地忆咸京。树头蜂抱花须落， 
池面鱼吹柳絮行。禅伏诗魔归净域，酒冲愁阵出奇兵。 
两梁免被尘埃污，拂拭朝簪待眼明。斋



   卷681_47 【鹊】韩偓 

偏承雨露润毛衣，黑白分明众所知。高处营巢亲凤阙， 
静时闲语上龙墀。化为金印新祥瑞，飞向银河旧路岐。 
莫怪天涯栖不稳，托身须是万年枝。斋



   卷681_48 【露】韩偓 

鹤非千岁饮犹难，莺舌偷含岂自安。光湿最宜丛菊亚， 
荡摇无奈绿荷干。名因霈泽随天眷，分与浓霜保岁寒。 
五色呈祥须得处，戛云仙掌有金盘。斋



   卷681_49 【赠僧】韩偓 

尽说归山避战尘，几人终肯别嚣氛。瓶添涧水盛将月， 
衲挂松枝惹得云。三接旧承前席遇，一灵今用戒香熏。 
相逢莫话金銮事，触拨伤心不愿闻。斋



   卷681_50 【感旧】韩偓 

省趋弘阁侍貂珰，指座深恩刻寸肠。秦苑已荒空逝水， 
楚天无限更斜阳。时昏却笑朱弦直，事过方闻锁骨香。 
入室故寮流落尽，路人惆怅见灵光。斋



   卷681_51 【八月六日作四首】韩偓 

日离黄道十年昏，敏手重开造化门。火帝动炉销剑戟， 
风师吹雨洗乾坤。左牵犬马诚难测，右袒簪缨最负恩。 
丹笔不知谁定罪，莫留遗迹怨神孙。斋

金虎挻灾不复论，构成狂猘犯车尘。御衣空惜侍中血， 
国玺几危皇后身。图霸未能知盗道，饰非唯欲害仁人。 
黄旗紫气今仍旧，免使老臣攀画轮。古

簪裾皆是汉公卿，尽作锋铓剑血醒。显负旧恩归乱主， 
难教新国用轻刑。穴中狡兔终须尽，井上婴儿岂自宁。 
底事亦疑惩未了，更应书罪在泉扃。知

坐看包藏负国恩，无才不得预经纶。袁安坠睫寻忧汉， 
贾谊濡毫但过秦。威凤鬼应遮矢射，灵犀天与隔埃尘。 
堤防瓜李能终始，免愧于心负此身。主



   卷681_52 【驿步（癸酉年在南安县）】韩偓 

暂息征车病眼开，况穿松竹入楼台。江流灯影向东去， 
树递雨声从北来。物近刘舆招垢腻，风经庾亮污尘埃。 
高情自古多惆怅，赖有南华养不材。主



   卷681_53 【访隐者遇沈醉书其门而归】韩偓 

晓入江村觅钓翁，钓翁沈醉酒缸空。
夜来风起闲花落，狼藉柴门鸟径中。



   卷681_54 【疏雨】韩偓 

疏雨从东送疾雷，小庭凉气净莓苔。卷帘燕子穿人去， 
洗砚鱼儿触手来。但欲进贤求上赏，唯将拯溺作良媒。 
戎衣一挂清天下，傅野非无济世才。古



   卷681_55 【南安寓止】韩偓 

此地三年偶寄家，枳篱茅厂共桑麻。蝶矜翅暖徐窥草， 
蜂倚身轻凝看花。天近函关屯瑞气，水侵吴甸浸晴霞。 
岂知卜肆严夫子，潜指星机认海槎。古



   卷681_56 【十月七日早起作时气疾初愈】韩偓 

疾愈身轻觉数通，山无岚瘴海无风。
阳精欲出阴精落，天地包含紫气中。



   卷681_57 【有感】韩偓 

坚辞羽葆与吹铙，翻向天涯困系匏。故老未曾忘炙背， 
何人终拟问苞茅。融风渐暖将回雁，滫水犹腥近斩蛟。 
万里关山如咫尺，女床唯待凤归巢。主



   卷681_58 【观斗鸡偶作】韩偓 

何曾解报稻粱恩，金距花冠气遏云。
白日枭鸣无意问，唯将芥羽害同群。



   卷681_59 【蜻蜓】韩偓 

碧玉眼睛云母翅，轻于粉蝶瘦于蜂。
坐来迎拂波光久，岂是殷勤为蓼丛。



   卷681_60 【即目】韩偓 

书墙暗记移花日，洗瓮先知酝酒期。
须信闲人有忙事，早来冲雨觅渔师。



   卷681_61 【寄邻庄道侣】韩偓 

闻说经旬不启关，药窗谁伴醉开颜。
夜来雪压村前竹，賸见溪南几尺山。



   卷681_62 【初赴期集】韩偓 

轻寒著背雨凄凄，九陌无尘未有泥。
还是平时旧滋味，慢垂鞭袖过街西。



   卷681_63 【惜花】韩偓 

皱白离情高处切，腻香愁态静中深。眼随片片沿流去， 
恨满枝枝被雨淋。总得苔遮犹慰意，若教泥污更伤心。 
临轩一醆悲春酒，明日池塘是绿阴。古



   卷681_64 【半醉】韩偓 

水向东流竟不回，红颜白发递相催。壮心暗逐高歌尽， 
往事空因半醉来。云护雁霜笼澹月，雨连莺晓落残梅。 
西楼怅望芳菲节，处处斜阳草似苔。古



   卷681_65 【春尽】韩偓 

惜春连日醉昏昏，醒后衣裳见酒痕。细水浮花归别涧， 
断云含雨入孤村。入闲易有芳时恨，地胜难招自古魂。 
惭愧流莺相厚意，清晨犹为到西园。古



   卷681_66 【睡起】韩偓 

睡起墙阴下药阑，瓦松花白闭柴关。断年不出僧嫌癖， 
逐日无机鹤伴闲。尘土莫寻行止处，烟波长在梦魂间。 
终撑舴艋称渔叟，赊买湖心一崦山。古



   卷681_67 【寄友人】韩偓 

伤时惜别心交加，支颐一向千咨嗟。旷野风吹寒食月， 
广庭烟著黄昏花。长拟醺酣遗世事，若为局促问生涯。 
夫君亦是多情者，几处将愁殢酒家。古



   卷681_68 【见别离者因赠之】韩偓 

征人草草尽戎装，征马萧萧立路傍。尊酒阑珊将远别， 
秋山迤逦更斜阳。白髭兄弟中年后，瘴海程途万里长。 
曾向天涯怀此恨，见君呜咽更凄凉。古



   卷681_69 【伤乱】韩偓 

岸上花根总倒垂，水中花影几千枝。一枝一影寒山里， 
野水野花清露时。故国几年犹战斗，异乡终日见旌旗。 
交亲流落身羸病，谁在谁亡两不知。古



   卷681_70 【南亭】韩偓 

每日在南亭，南亭似僧院。人语静先闻，鸟啼深不见。 
松瘦石棱棱，山光溪淀淀。堑蔓坠长茸，岛花垂小蒨。 
行簪隐士冠，卧读先贤传。更有兴来时，取琴弹一遍。古



   卷681_71 【太平谷中玩水上花】韩偓 

山头水从云外落，水面花自山中来。一溪红点我独惜， 
几树蜜房谁见开。应有妖魂随暮雨，岂无香迹在苍苔。 
凝眸不觉斜阳尽，忘逐樵人蹑石回。古



   卷681_72 【雨】韩偓 

坐来簌簌山风急，山雨随风暗原隰。树带繁声出竹闻， 
溪将大点穿篱入。饷妇寥翘布领寒，牧童拥肿蓑衣湿。 
此时高味共谁论，拥鼻吟诗空伫立。古



   卷681_73 【幽独】韩偓 

幽独起侵晨，山莺啼更早。门巷掩萧条，落花满芳草。 
烟和魂共远，春与人同老。默默又依依，凄然此怀抱。知



   卷681_74 【江行】韩偓 

浪蹙青山江北岸，云含黑雨日西边。舟人偶语忧风色， 
行客无聊罢昼眠。争似槐花九衢里，马蹄安稳慢垂鞭。主



   卷681_75 【汉江行次】韩偓 

村寺虽深已暗知，幡竿残日迥依依。沙头有庙青林合， 
驿步无人白鸟飞。牧笛自由随草远，渔歌得意扣舷归。 
竹园相接春波暖，痛忆家乡旧钓矶。主



   卷681_76 【偶题】韩偓 

俟时轻进固相妨，实行丹心仗彼苍。
萧艾转肥兰蕙瘦，可能天亦妒馨香。



   卷681_77 【湖南绝少含桃偶有人以新摘者见惠感事伤怀因成四韵】韩偓 

时节虽同气候殊，不积堪荐寝园无。合充凤食留三岛， 
谁许莺偷过五湖。苦笋恐难同象匕，酪浆无复莹玭珠。 
金銮岁岁长宣赐，忍泪看天忆帝都。古



   卷681_78 【隰州新驿】韩偓 

盛德已图形，胡为忽构兵。燎原虽自及，诛乱不无名。 
掷鼠须防误，连鸡莫惮惊。本期将系虏，末策但婴城。 
肘腋人情变，朝廷物论生。果闻荒谷缢，旋睹藁街烹。 
帝怒今方息，时危喜暂清。始终俱以此，天意甚分明。斋



   卷681_79 【乱后春日途经野塘】韩偓 

世乱他乡见落梅，野塘晴暖独裴回。船冲水鸟飞还住， 
袖拂杨花去却来。季重旧游多丧逝，子山新赋极悲哀。 
眼看朝市成陵谷，始信昆明是劫灰。斋



   卷681_80 【赠易卜崔江处士（袁州）】韩偓 

白首穷经通秘义，青山养老度危时。门传组绶身能退， 
家学渔樵迹更奇。四海尽闻龟策妙，九霄堪叹鹤书迟。 
壶中日月将何用，借与闲人试一窥。斋



   卷681_81 【过临淮故里】韩偓 

交游昔岁已凋零，第宅今来亦变更。旧庙荒凉时飨绝， 
诸孙饥冻一官成。五湖竟负他年志，百战空垂异代名。 
荣盛几何流落久，遣人襟抱薄浮生。斋



   卷681_82 【赠湖南李思齐处士】韩偓 

两板船头浊酒壶，七丝琴畔白髭须。三春日日黄梅雨， 
孤客年年青草湖。燕侠冰霜难狎近，楚狂锋刃触凡愚。 
知余绝粒窥仙事，许到名山看药炉。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十二 
 
   
　 
　

　
 　



   卷682_1 【乱后却至近甸有感（乙卯年作）】韩偓 

狂童容易犯金门，比屋齐人作旅魂。夜户不扃生茂草， 
春渠自溢浸荒园。关中忽见屯边卒，塞外翻闻有汉村。 
堪恨无情清渭水，渺茫依旧绕秦原。主



   卷682_2 【同年前虞部李郎中自长沙赴行在余以紫石砚赠之赋诗代书】韩偓 

斧柯新样胜珠玑，堪赞星郎染翰时。不向东垣修直疏， 
即须西掖草妍词。紫光称近丹青笔，声韵宜裁锦绣诗。 
蓬岛侍臣今放逐，羡君回去逼龙墀。主



   卷682_3 【甲子岁夏五月自长沙抵醴陵贵就深僻以便疏慵…聊寄知心】韩偓 

职在内庭宫阙下，厅前皆种紫微花。眼明忽傍渔家见， 
魂断方惊魏阙赊。浅色晕成宫里锦，浓香染著洞中霞。 
此行若遇支机石，又被君平验海槎。主



   卷682_4 【和王舍人抚州饮席赠韦司空】韩偓 

楼台掩映入春寒，丝竹铮鏦向夜阑。席上弟兄皆杞梓， 
花前宾客尽鸳鸾。孙弘莫惜频开閤，韩信终期别筑坛。 
削玉风姿官水土，黑头公自古来难。主



   卷682_5 【避地寒食】韩偓 

避地淹留已自悲，况逢寒食欲沾衣。浓春孤馆人愁坐， 
斜日空园花乱飞。路远渐忧知己少，时危又与赏心违。 
一名所系无穷事，争敢当年便息机。主



   卷682_6 【山驿】韩偓 

参差西北数行雁，寥落东方几片云。叠石小松张水部， 
暗山寒雨李将军。秋花粉黛宜无味，独鸟笙簧称静闻。 
潇洒襟怀遗世虑，驿楼红叶自纷纷。主



   卷682_7 【早发蓝关】韩偓 

关门愁立候鸡鸣，搜景驰魂入杳冥。云外日随千里雁。 
山根霜共一潭星。路盘暂见樵人火，栈转时闻驿使铃。 
自问辛勤缘底事，半年驱马傍长亭。主



   卷682_8 【深村】韩偓 

甘向深村固不材，犹胜摧折傍尘埃。清宵玩月唯红叶， 
永日关门但绿苔。幽院菊荒同寂寞，野桥僧去独裴回。 
隔篱农叟遥相贺，□□□□膏雨来。主



   卷682_9 【重游曲江】韩偓 

追寻前事立江汀，渔者应闻太息声。避客野鸥如有感， 
损花微雪似无情。疏林自觉长堤在，春水空连古岸平。 
惆怅引人还到夜，鞭鞘风冷柳烟轻。主



   卷682_10 【三月】韩偓 

辛夷才谢小桃发，蹋青过后寒食前。四时最好是三月， 
一去不回唯少年。吴国地遥江接海，汉陵魂断草连天。 
新愁旧恨真无奈，须就邻家瓮底眠。主



   卷682_11 【秋村】韩偓 

稻垄蓼红沟水清，荻园叶白秋日明。空坡路细见骑过， 
远田人静闻水行。柴门狼藉牛羊气，竹坞幽深鸡犬声。 
绝粒看经香一炷，心知无事即长生。主



   卷682_12 【残花】韩偓 

馀霞残雪几多在，蔫香冶态犹无穷。黄昏月下惆怅白， 
清明雨后寥梢红。树底草齐千片净，墙头风急数枝空。 
西园此日伤心处，一曲高歌水向东。主



   卷682_13 【夜船】韩偓 

野云低迷烟苍苍，平波挥目如凝霜。月明船上帘幕卷， 
露重岸头花木香。村远夜深无火烛，江寒坐久换衣裳。 
诚知不觉天将曙，几簇青山雁一行。主



   卷682_14 【伤春】韩偓 

三月光景不忍看，五陵春色何摧残。穷途得志反惆怅， 
饮席话旧多阑珊。中酒向阳成美睡，惜花冲雨觉伤寒。 
野棠飞尽蒲根暖，寂寞南溪倚钓竿。主



   卷682_15 【归紫阁下】韩偓 

一笈携归紫阁峰，马蹄闲慢水溶溶。黄昏后见山田火， 
胧fC时闻县郭钟，瘦竹迸生僧坐石，野藤缠杀鹤翘松。 
钓矶自别经秋雨，长得莓苔更几重。主



   卷682_16 【夜坐】韩偓 

天似空江星似波，时时珠露滴圆荷。平生踪迹慕真隐， 
此夕襟怀深自多。格是厌厌饶酒病，终须的的学渔歌。 
无名无位堪休去，犹拟朝衣换钓蓑。主



   卷682_17 【午寝梦江外兄弟（一作午梦曲江兄弟）】韩偓 

长夏居闲门不开，绕门青草绝尘埃。空庭日午独眠觉， 
旅梦天涯相见回。鬓向此时应有雪，心从别处即成灰。 
如何水陆三千里，几月书邮始一来。主



   卷682_18 【曲江夜思】韩偓 

鼓声将绝月斜痕，园外闲坊半掩门。池里红莲凝白露， 
苑中青草伴黄昏。林塘阒寂偏宜夜，烟火稀疏便似村。 
大抵世间幽独景，最关诗思与离魂。主



   卷682_19 【过汉口】韩偓 

浊世清名一概休，古今翻覆賸堪愁。年年春浪来巫峡， 
日日残阳过沔州。居杂商徒偏富庶，地多词客自风流。 
联翩半世腾腾过，不在渔船即酒楼。主



   卷682_20 【惜春】韩偓 

愿言未偶非高卧，多病无憀选胜游。一夜雨声三月尽， 
万般人事五更头。年逾弱冠即为老，节过清明却似秋。 
应是西园花已落，满溪红片向东流。主



   卷682_21 【及第过堂日作】韩偓 

早随真侣集蓬瀛，阊阖门开尚见星。龙尾楼台迎晓日， 
鳌头宫殿入青冥。暗惊凡骨升仙籍，忽讶麻衣谒相庭。 
百辟敛容开路看，片时辉赫胜图形。主



   卷682_22 【夏课成感怀】韩偓 

别离终日心忉忉，五湖烟波归梦劳。凄凉身事夏课毕， 
濩落生涯秋风高。居世无媒多困踬，昔贤因此亦号咷。 
谁怜愁苦多衰改，未到潘年有二毛。主



   卷682_23 【离家第二日却寄诸兄弟】韩偓 

睡起褰帘日出时，今辰初恨间容辉。千行泪激傍人感， 
一点心随健步归。却望山川空黯黯，回看僮仆亦依依。 
定知兄弟高楼上，遥指征途羡鸟飞。主



   卷682_24 【游江南水陆院】韩偓 

早于喧杂是深雠，犹恐行藏坠俗流。高寺懒为携酒去， 
名山长恨送人游。关河见月空垂泪，风雨看花欲白头。 
除却祖师心法外，浮生何处不堪愁。主



   卷682_25 【江南送别】韩偓 

江南行止忽相逢，江馆棠梨叶正红。一笑共嗟成往事， 
半酣相顾似衰翁。关山月皎清风起，送别人归野渡空。 
大抵多情应易老，不堪岐路数西东。主



   卷682_26 【格卑】韩偓 

格卑尝恨足牵仍，欲学忘情似不能。入意云山输画匠， 
动人风月羡琴僧。南朝峻洁推弘景，东晋清狂数季鹰。 
惆怅后尘流落尽，自抛怀抱醉懵腾。主



   卷682_27 【冬日】韩偓 

萧条古木衔斜日，戚沥晴寒滞早梅。愁处雪烟连野起， 
静时风竹过墙来。故人每忆心先见，新酒偷尝手自开。 
景状入诗兼入画，言情不尽恨无才。主



   卷682_28 【再止庙居】韩偓 

去值秋风来值春，前时今日共销魂。颓垣古柏疑山观， 
高柳鸣鸦似水村。菜甲未齐初出叶，树阴方合掩重门。 
幽深冻馁皆推分，静者还应为讨论。主



   卷682_29 【老将】韩偓 

折枪黄马倦尘埃，掩耳凶徒怕疾雷。雪密酒酣偷号去， 
月明衣冷斫营回。行驱貔虎披金甲，立听笙歌掷玉杯。 
坐久不须轻矍铄，至今双擘硬弓开。主



   卷682_30 【边上看猎赠元戎】韩偓 

绣帘临晓觉新霜，便遣移厨较猎场。燕卒铁衣围汉相， 
鲁儒戎服从梁王。搜山闪闪旗头远，出树斑斑豹尾长。 
赞获一声连朔漠，贺杯环骑舞优倡。军回野静秋天白， 
角怨城遥晚照黄。红袖拥门持烛炬，解劳今夜宴华堂。知



   卷682_31 【余自刑部员外郎为时权所挤值盘石出镇藩屏…长句寄所知】韩偓 

正叨清级忽从戎，况与燕台事不同。开口谩劳矜道在， 
抚膺唯合哭途穷。操心未省趋浮俗，点额尤惭自至公。 
他日陶甄寻坠履，沧洲何处觅渔翁。知



   卷682_32 【北齐二首】韩偓 

任道骄奢必败亡，且将繁盛悦嫔嫱。几千奁镜成楼柱， 
六十间云号殿廊。后主猎回初按乐，胡姬酒醒更新妆。 
绮罗堆里春风畔，年少多情一帝王。知

神器传时异至公，败亡安可怨匆匆。犯寒猎士朝频戮， 
告急军书夜不通。并部义旗遮日暗，邺城飞焰照天红。 
周朝将相还无体，宁死何须入铁笼。主



   卷682_33 【寄京城亲友二首】韩偓 

苦吟看坠叶，寥落共天涯。壮岁空为客，初寒更忆家。 
雨墙经月藓，山菊向阳花。因味碧云句，伤哉后会赊。斋

相思凡几日，日欲咏离衿。直得吟成病，终难状此心。 
解衣悲缓带，搔首闷遗簪。西岭斜阳外，潜疑是故林。知



   卷682_34 【野寺】韩偓 

野寺看红叶，县城闻捣衣。自怜痴病苦，犹共赏心违。 
高阁正临夜，前山应落晖。离情在烟鸟，遥入故关飞。主



   卷682_35 【吴郡怀古】韩偓 

主暗臣忠枉就刑，遂教强国醉中倾。人亡建业空城在， 
花落西江春水平。万古壮夫犹抱恨，至今词客尽伤情。 
徒劳铁锁长千尺，不觉楼船下晋兵。主



   卷682_36 【守愚】韩偓 

深院寥寥竹荫廊，披衣欹枕过年芳。守愚不觉世途险， 
无事始知春日长。一亩落花围隙地，半竿浓日界空墙。 
今来自责趋时懒，翻恨松轩书满床。主



   卷682_37 【村居】韩偓 

二月三月雨晴初，舍南舍北唯平芜。前欢入望盈千恨， 
胜景牵心非一途。日照神堂闻啄木，风含社树叫提壶。 
行看旦夕梨霜发，犹有山寒伤酒垆。主



   卷682_38 【离家】韩偓 

八月初长夜，千山第一程。款颜唯有梦，怨泣却无声。 
祖席诸宾散，空郊匹马行。自怜非达识，局促为浮名。斋



   卷682_39 【秋雨内宴（乙卯年作）】韩偓 

一带清风入画堂，撼真珠箔碎玎珰。
更看槛外霏霏雨，似劝须教醉玉觞。



   卷682_40 【寒食日沙县雨中看蔷薇（己巳）】韩偓 

何处遇蔷薇，殊乡冷节时。雨声笼锦帐，风势偃罗帏。 
通体全无力，酡颜不自持。绿疏微露刺，红密欲藏枝。 
惬意凭阑久，贪吟放醆迟。旁人应见讶，自醉自题诗。知



   卷682_41 【地炉】韩偓 

两星残火地炉畔，梦断背灯重拥衾。侧听空堂闻静响， 
似敲疏磬褭清音。风灯有影随笼转，腊雪无声逐夜深。 
禅客钓翁徒自好，那知此际湛然心。知



   卷682_42 【隰州新驿赠刺史】韩偓 

贤侯新换古长亭，先定心机指顾成。高义尽招秦逐客， 
旷怀偏接鲁诸生。萍蓬到此销离恨，燕雀飞来带喜声。 
却笑昔贤交易极，一开东閤便垂名。知



   卷682_43 【草书屏风】韩偓 

何处一屏风，分明怀素踪。虽多尘色染，犹见墨痕浓。 
怪石奔秋涧，寒藤挂古松。若教临水畔，字字恐成龙。主



   卷682_44 【永明禅师房】韩偓 

景色方妍媚，寻真出近郊。宝香炉上爇，金磬佛前敲。 
蔓草棱山径，晴云拂树梢。支公禅寂处，时有鹤来巢。斋



   卷682_45 【登楼有题】韩偓 

暑气檐前过，蝉声树杪交。待潮生浦口，看雨过山坳。 
才见兰舟动，仍闻桂楫敲。窣云朱槛好，终睹凤来巢。古



   卷682_46 【朝退书怀】韩偓 

鹤帔星冠羽客装，寝楼西畔坐书堂。山禽养久知人唤， 
窗竹芟多漏月光。粉壁不题新拙恶，小屏唯录古篇章。 
孜孜莫患劳心力，富国安民理道长。古



   卷682_47 【元夜即席】韩偓 

元宵清景亚元正，丝雨霏霏向晚倾。桂兔韬光云叶重， 
烛龙衔耀月轮明。烟空但仰如膏润，绮席都忘滴砌声。 
更待今宵开霁后，九衢车马未妨行。古



   卷682_48 【大庆堂赐宴元珰而有诗呈吴越王】韩偓 

非为亲贤展绮筵，恒常宁敢恣游盘。绿搓杨柳绵初软， 
红晕樱桃粉未干。谷鸟乍啼声似涩，甘霖方霁景犹寒。 
笙歌风紧人酣醉，却绕珍丛烂熳看。古



   卷682_49 【又和】韩偓 

樱桃花下会亲贤，风远铜乌转露盘。蝶下粉墙梅乍坼， 
蚁浮金斝酒难干。云和缓奏泉声咽，珠箔低垂水影寒。 
狂简斐然吟咏足，却邀群彦重吟看。古



   卷682_50 【再和】韩偓 

我有嘉宾宴乍欢，画帘纹细凤双盘。影笼沼沚修篁密， 
声透笙歌羯鼓干。散后便依书箧寐，渴来潜想玉壶寒。 
樱桃零落红桃媚，更俟旬馀共醉看。古



   卷682_51 【重和】韩偓 

冷宴殷勤展小园，舞鞇柔软彩虬盘。篸花尽日疑头重， 
病酒经宵觉口干。嘉树倚楼青琐暗，晚云藏雨碧山寒。 
文章天子文章别，八米卢郎未可看。古



   卷682_52 【余作探使以缭绫手帛子寄贺因而有诗】韩偓 

解寄缭绫小字封，探花筵上映春丛。黛眉印在微微绿， 
檀口消来薄薄红。缏处直应心共紧，砑时兼恐汗先融。 
帝台春尽还东去，却系裙腰伴雪胸。古



   卷682_53 【别锦儿（及第后出京，别锦儿与蜀妓）】韩偓 

一尺红绡一首诗，赠君相别两相思。画眉今日空留语， 
解佩他年更可期。临去莫论交颈意，清歌休著断肠词。 
出门何事休惆怅，曾梦良人折桂枝。古



   卷682_54 【闲步】韩偓 

庄南纵步游荒野，独鸟寒烟轻惹惹。傍山疏雨湿秋花， 
僻路浅泉浮败果。樵人相见指惊麏，牧童四散收嘶马。 
一壶倾尽未能归，黄昏更望诸峰火。古



   卷682_55 【乾宁三年丙辰在奉天重围作】韩偓 

仗剑夜巡城，衣襟满霜霰。贼火遍郊坰，飞焰侵星汉。 
积雪似空江，长林如断岸。独凭女墙头，思家起长叹。知



   卷682_56 【雨中】韩偓 

青桐承雨声，声声何重叠。疏滴下高枝，次打欹低叶。 
鸟湿更梳翎，人愁方拄颊。独自上西楼，风襟寒帖帖。主



   卷682_57 【与僧】韩偓 

江海扁舟客，云山一衲僧。相逢两无语，若个是南能。古



   卷682_58 【晚岸】韩偓 

揭起青篷上岸头，野花和雨冷修修。
春江一夜无波浪，校得行人分外愁。



   卷682_59 【仙山】韩偓 

一炷心香洞府开，偃松皱涩半莓苔。
水清无底山如削，始有仙人骑鹤来。



   卷682_60 【过茂陵】韩偓 

不悲霜露但伤春，孝理何因感兆民。
景帝龙髯消息断，异香空见李夫人。



   卷682_61 【曲江秋日】韩偓 

斜烟缕缕鹭鸶栖，藕叶枯香折野泥。
有个高僧入图画，把经吟立水塘西。



   卷682_62 【流年】韩偓 

三月伤心仍晦日，一春多病更阴天。
雄豪亦有流年恨，况是离魂易黯然。



   卷682_63 【商山道中】韩偓 

云横峭壁水平铺，渡口人家日欲晡。
却忆往年看粉本，始知名画有工夫。



   卷682_64 【招隐】韩偓 

立意忘机机已生，可能朝市污高情。
时人未会严陵志，不钓鲈鱼只钓名。



   卷682_65 【雨村】韩偓 

雁行斜拂雨村楼，帘下三重幕一钩。
倚柱不知身半湿，黄昏独自未回头。



   卷682_66 【使风】韩偓 

茶烟睡觉心无事，一卷黄庭在手中。
欹枕卷帘江万里，舟人不语满帆风。



   卷682_67 【阻风】韩偓 

平生情趣羡渔师，此日烟江惬所思。
肥鳜香粳小艛艓，断肠滋味阻风时。



   卷682_68 【并州】韩偓 

戍旗青草接榆关，雨里并州四月寒。
谁会凭阑潜忍泪，不胜天际似江干。



   卷682_69 【夏夜】韩偓 

猛风飘电黑云生，霎霎高林簇雨声。
夜久雨休风又定，断云流月却斜明。



   卷682_70 【阑干】韩偓 

扫花虽恨夜来雨，把酒却怜晴后寒。
吴质谩言愁得病，当时犹不凭阑干。



   卷682_71 【以庭前海棠梨花一枝寄李十九员外】韩偓 

二月春风澹荡时，旅人虚对海棠梨。
不如寄与星郎去，想得朝回正画眉。



   卷682_72 【驿楼】韩偓 

流云溶溶水悠悠，故乡千里空回头。
三更犹凭阑干月，泪满关山孤驿楼。



   卷682_73 【频访卢秀才（卢时在选末）】韩偓 

药诀棋经思致论，柳腰莲脸本忘情。
频频强入风流坐，酒肆应疑阮步兵。



   卷682_74 【答友人见寄酒】韩偓 

虽可忘忧矣，其如作病何。淋漓满襟袖，更发楚狂歌。主



   卷682_75 【野钓】韩偓 

细雨桃花水，轻鸥逆浪飞。风头阻归棹，坐睡倚蓑衣。古



   卷682_76 【曲江晚思】韩偓 

云物阴寂历，竹木寒青苍。水冷鹭鸶立，烟月愁昏黄。主



   卷682_77 【赠友人】韩偓 

莫嫌谈笑与经过，却恐闲多病亦多。
若遣心中无一事，不知争奈日长何。



   卷682_78 【半睡】韩偓 

眉山暗澹向残灯，一半云鬟坠枕棱。
四体著人娇欲泣，自家揉损砑缭绫。



   卷682_79 【已凉】韩偓 

愁多却讶天凉早，思倦翻嫌夜漏迟。
何处山川孤馆里，向灯弯尽一双眉。



   卷682_80 【寄禅师】韩偓 

从无入有云峰聚，已有还无电火销。
销聚本来皆是幻，世间闲口漫嚣嚣。



   卷682_81 【访明公大德】韩偓 

寸发如霜袒右肩，倚肩筇竹貌怡然。悬灯深屋夜分坐， 
移榻向阳斋后眠。刮膜且扬三毒论，摄心徐指二宗禅。 
清凉药分能知味，各自胸中有醴泉。主



   卷682_82 【大酺乐】韩偓 

晚日催弦管，春风入绮罗。杏花如有意，偏落舞衫多。古



   卷682_83 【思归乐】韩偓 

泪滴珠难尽，容殊玉易销。傥随明月去，莫道梦魂遥。主



   卷682_84 【御制春游长句】韩偓 

天意分明道已光，春游嘉景胜仙乡。玉炉烟直风初静， 
银汉云消日正长。柳带似眉全展绿，杏苞如脸半开香。 
黄莺历历啼红树，紫燕关关语画梁。低槛晚晴笼翡翠， 
小池波暖浴鸳鸯。马嘶广陌贪新草，人醉花堤怕夕阳。 
比屋管弦呈妙曲，连营罗绮斗时妆。全吴霸越千年后， 
独此升平显万方。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十三 
 
   
　 
　

　
 　



   卷683_1 【幽窗（以下《香奁集》）】韩偓 

刺绣非无暇，幽窗自鲜欢。手香江橘嫩，齿软越梅酸。 
密约临行怯，私书欲报难。无凭谙鹊语，犹得暂心宽。斋



   卷683_2 【江楼二首】韩偓 

梦啼呜咽觉无语，杳杳微微望烟浦。
楼空客散燕交飞，江静帆飞日亭午。

ok鱼苦笋香味新，杨柳酒旗三月春。
风光百计牵人老，争奈多情是病身。



   卷683_3 【春尽日】韩偓 

树头初日照西檐，树底蔫花夜雨沾。外院池亭闻动锁， 
后堂阑槛见垂帘。柳腰入户风斜倚，榆荚堆墙水半淹。 
把酒送春惆怅在，年年三月病厌厌。古



   卷683_4 【咏灯】韩偓 

高在酒楼明锦幕，远随渔艇泊烟江。
古来幽怨皆销骨，休向长门背雨窗。



   卷683_5 【别绪】韩偓 

别绪静愔愔，牵愁暗入心。已回花渚棹，悔听酒垆琴。 
菊露凄罗幕，梨霜恻锦衾。此生终独宿，到死誓相寻。 
月好知何计，歌阑叹不禁。山巅更高处，忆上上头吟。主



   卷683_6 【见花】韩偓 

褰裳拥鼻正吟诗，日午墙头独见时。血染蜀罗山踯躅， 
肉红宫锦海棠梨。因狂得病真闲事，欲咏无才是所悲。 
看却东风归去也，争教判得最繁枝。主



   卷683_7 【马上见】韩偓 

骄马锦连钱，乘骑是谪仙。和裙穿玉镫，隔袖把金鞭。 
去带懵腾醉，归成困顿眠。自怜输厩吏，馀暖在香鞯。斋



   卷683_8 【绕廊】韩偓 

浓烟隔帘香漏泄，斜灯映竹光参差。
绕廊倚柱堪惆怅，细雨轻寒花落时。



   卷683_9 【屐子】韩偓 

方寸肤圆光致致，白罗绣屟红托里。
南朝天子欠风流，却重金莲轻绿齿。



   卷683_10 【青春】韩偓 

眼意心期卒未休，暗中终拟约秦楼。光阴负我难相遇， 
情绪牵人不自由。遥夜定嫌香蔽膝，闷时应弄玉搔头。 
樱桃花谢梨花发，肠断青春两处愁。斋



   卷683_11 【闻雨】韩偓 

香侵蔽膝夜寒轻，闻雨伤春梦不成。
罗帐四垂红烛背，玉钗敲著枕函声。



   卷683_12 【懒起】韩偓 

百舌唤朝眠，春心动几般。枕痕霞黯澹，泪粉玉阑珊。 
笼绣香烟歇，屏山烛焰残。暖嫌罗袜窄，瘦觉锦衣宽。 
昨夜三更雨，今朝一阵寒。海棠花在否，侧卧卷帘看。知



   卷683_13 【已凉】韩偓 

碧阑干外绣帘垂，猩血屏风画折枝。
八尺龙须方锦褥，已凉天气未寒时。



   卷683_14 【欲去】韩偓 

粉纭隔窗语，重约蹋青期。总得相逢处，无非欲去时。 
恨深书不尽，宠极意多疑。惆怅桃源路，惟教梦寐知。古



   卷683_15 【横塘】韩偓 

秋寒洒背入帘霜，凤胫灯清照洞房。蜀纸麝煤沾笔兴， 
越瓯犀液发茶香。风飘乱点更筹转，拍送繁弦曲破长。 
散客出门斜月在，两眉愁思问横塘。古



   卷683_16 【五更】韩偓 

往年曾约郁金床，半夜潜身入洞房。怀里不知金钿落， 
暗中唯觉绣鞋香。此时欲别魂俱断，自后相逢眼更狂。 
光景旋消惆怅在，一生赢得是凄凉。古



   卷683_17 【联缀体】韩偓 

院宇秋明日日长，社前一雁到辽阳。
陇头针线年年事，不喜寒砧捣断肠。



   卷683_18 【半睡】韩偓 

抬镜仍嫌重，更衣又怕寒。宵分未归帐，半睡待郎看。古



   卷683_19 【寒食夜（一作深夜，一作夜深）】韩偓 

清江碧草两悠悠，各自风流一种愁。
正是落花寒食夜，夜深无伴倚南楼。



   卷683_20 【哭花】韩偓 

曾愁香结破颜迟，今见妖红委地时。
若是有情争不哭，夜来风雨葬西施。



   卷683_21 【重游曲江】韩偓 

鞭梢乱拂暗伤情，踪迹难寻露草青。
犹是玉轮曾辗处，一泓秋水涨浮萍。



   卷683_22 【遥见】韩偓 

悲歌泪湿澹胭脂，闲立风吹金缕衣。
白玉堂东遥见后，令人斗薄画杨妃。



   卷683_23 【新秋】韩偓 

一夜清风动扇愁，背时容色入新秋。
桃花脸里汪汪泪，忍到更深枕上流。



   卷683_24 【宫词】韩偓 

绣裙斜立正销魂，侍女移灯掩殿门。
燕子不来花著雨，春风应自怨黄昏。



   卷683_25 【蹋青】韩偓 

蹋青会散欲归时，金车久立频催上。
收裙整髻故迟迟，两点深心各惆怅。



   卷683_26 【夜深（一作寒食夜）】韩偓 

恻恻轻寒翦翦风，小梅飘雪杏花红。
夜深斜搭秋千索，楼阁朦胧烟雨中。



   卷683_27 【夏日】韩偓 

庭树新阴叶未成，玉阶人静一蝉声。
相风不动乌龙睡，时有娇莺自唤名。



   卷683_28 【新上头】韩偓 

学梳松鬓试新裙，消息佳期在此春。
为要好多心转惑，遍将宜称问傍人。



   卷683_29 【中庭】韩偓 

夜短睡迟慵早起，日高方始出纱窗。
中庭自摘青梅子，先向钗头戴一双。



   卷683_30 【咏浴】韩偓 

再整鱼犀拢翠簪，解衣先觉冷森森。教移兰烛频羞影， 
自试香汤更怕深。初似洗花难抑按，终忧沃雪不胜任。 
岂知侍女帘帷外，剩取君王几饼金。主



   卷683_31 【席上有赠】韩偓 

矜严标格绝嫌猜，嗔怒虽逢笑靥开。小雁斜侵眉柳去， 
媚霞横接眼波来。鬓垂香颈云遮藕，粉著兰胸雪压梅。 
莫道风流无宋玉，好将心力事妆台。主



   卷683_32 【早归】韩偓 

去是黄昏后，归当胧fC时。叉衣吟宿醉，风露动相思。古



   卷683_33 【玉合（杂言）】韩偓 

罗囊绣两凤凰，玉合雕双鸂鶒。中有兰膏渍红豆， 
每回拈著长相忆。长相忆，经几春？人怅望，香氤氲。 
开缄不见新书迹，带粉犹残旧泪痕。古



   卷683_34 【金陵（杂言）】韩偓 

风雨萧萧，石头城下木兰桡。烟月迢迢，金陵渡口去来潮。 
自古风流皆暗销，才魂妖魂谁与招？彩笺丽句今已矣， 
罗袜金莲何寂寥。古



   卷683_35 【懒卸头（一作生查子）】韩偓 

侍女动妆奁，故故惊人睡。那知本未眠，背面偷垂泪。 
懒卸凤凰钗，羞入鸳鸯被。时复见残灯，和烟坠金穗。知



   卷683_36 【倚醉】韩偓 

倚醉无端寻旧约，却怜惆怅转难胜。静中楼阁深春雨。 
远处帘栊半夜灯。抱柱立时风细细，绕廊行处思腾腾。 
分明窗下闻裁翦，敲遍阑干唤不应。知



   卷683_37 【咏手】韩偓 

腕白肤红玉笋芽，调琴抽线露尖斜。背人细撚垂胭鬓。 
向镜轻匀衬脸霞。怅望昔逢褰绣幔，依稀曾见托金车。 
后园笑向同行道，摘得蘼芜又折花。知



   卷683_38 【荷花】韩偓 

纨扇相欹绿，香囊独立红。浸淫因重露，狂暴是秋风。 
逸调无人唱，秋塘每夜空。何繇见周昉，移入画屏中。主



   卷683_39 【松髻】韩偓 

髻根松慢玉钗垂，指点花枝又过时。
坐久暗生惆怅事，背人匀却泪胭脂。



   卷683_40 【寄远（在岐日作）】韩偓 

眉如半月云如鬟，梧桐叶落敲井阑。孤灯亭亭公署寒， 
微霜凄凄客衣单。想美人兮云一端，梦魂悠悠关山难。 
空房展转怀悲酸，铜壶漏尽闻金鸾。古



   卷683_41 【踪迹】韩偓 

东乌西兔似车轮，劫火桑田不复论。
唯有风光与踪迹，思量长是暗销魂。



   卷683_42 【病忆】韩偓 

信知尤物必牵情，一顾难酬觉命轻。
曾把禅机销此病，破除才尽又重生。



   卷683_43 【妒媒】韩偓 

洞房深闭不曾开，横卧乌龙作妒媒。好鸟岂劳兼比翼， 
异华何必更重台。难留旋逐惊飙去，暂见如随急电来。 
多为过防成后悔，偶因翻语得深猜。已嫌刻蜡春宵短， 
最恨鸣珂晓鼓催。应笑楚襄仙分薄，日中长是独裴回。斋



   卷683_44 【不见】韩偓 

动静防闲又怕疑，佯佯脉脉是深机。
此身愿作君家燕，秋社归时也不归。



   卷683_45 【昼寝】韩偓 

碧桐阴尽隔帘栊，扇拂金鹅玉簟烘。扑粉更添香体滑， 
解衣唯见下裳红。烦襟乍触冰壶冷，倦枕徐欹宝髻松。 
何必苦劳魂与梦，王昌只在此墙东。知



   卷683_46 【意绪】韩偓 

绝代佳人何寂寞，梨花未发梅花落。东风吹雨入西园， 
银线千条度虚阁。脸粉难匀蜀酒浓，口脂易印吴绫薄。 
娇饶意态不胜羞，愿倚郎肩永相著。知



   卷683_47 【惆怅】韩偓 

身情长在暗相随，生魄随君君岂知。被头不暖空沾泪， 
钗股欲分犹半疑。朗月清风难惬意，词人绝色多伤离。 
何如饮酒连千醉，席地幕天无所知。知



   卷683_48 【忍笑】韩偓 

宫样衣裳浅画眉，晚来梳洗更相宜。
水精鹦鹉钗头颤，举袂佯羞忍笑时。



   卷683_49 【咏柳】韩偓 

褭雨拖风不自持，全身无力向人垂。
玉纤折得遥相赠，便似观音手里时。



   卷683_50 【密意】韩偓 

呵花贴鬓黏寒发，凝酥光透猩猩血。
经过洛水几多人，唯有陈王见罗袜。



   卷683_51 【偶见】韩偓 

秋千打困解罗裙，指点醍醐索一尊。
见客入来和笑走，手搓梅子映中门。



   卷683_52 【寒食夜有寄】韩偓 

风流大抵是伥伥，此际相思必断肠。
云薄月昏寒食夜，隔帘微雨杏花香。



   卷683_53 【效崔国辅体四首】韩偓 

澹月照中庭，海棠花自落。独立俯闲阶，风动秋千索。知

雨后碧苔院，霜来红叶楼。闲阶上斜日，鹦鹉伴人愁。古

酒力滋睡眸，卤莽闻街鼓。欲明天更寒，东风打窗雨。斋

罗幕生春寒，绣窗愁未眠。南湖一夜雨，应湿采莲船。主



   卷683_54 【后魏时相州人作李波小妹歌疑其未备因补之】韩偓 

李波小妹字雍容，窄衣短袖蛮锦红。未解有情梦梁殿， 
何曾自媚妒吴宫。难教牵引知酒味，因令怅望成春慵。 
海棠花下秋千畔，背人撩鬓道匆匆。主



   卷683_55 【春昼】韩偓 

春融艳艳，大醉陶陶。漏添迟日，箭减良宵。 
藤垂戟户，柳拂河桥。帘幕燕子，池塘伯劳。 
肤清臂瘦，衫薄香销。楚殿衣窄，南朝髻高。 
河阳县远，清波地遥。丝缠露泣，各自无憀。知



   卷683_56 【三忆】韩偓 

忆眠时，春梦困腾腾。展转不能起，玉钗垂枕棱。斋

忆行时，背手挼金雀。敛笑慢回头，步转阑干角。主

忆去时，向月迟迟行。强语戏同伴，图郎闻笑声。知



   卷683_57 【六言三首】韩偓 

春楼处子倾城，金陵狎客多情。朝云暮雨会合， 
罗袜绣被逢迎。华山梧桐相覆，蛮江豆蔻连生。 
幽欢不尽告别，秋河怅望平明。知

一灯前雨落夜，三月尽草青时。半寒半暖正好， 
花开花谢相思。惆怅空教梦见，懊恼多成酒悲。 
红袖不干谁会，揉损联娟澹眉。主

此间青草更远，不唯空绕汀洲。那里朝日才出， 
还应先照西楼。忆泪因成恨泪，梦游常续心游。 
桃源洞口来否，绛节霓旌久留。斋



   卷683_58 【寒食日重游李氏园亭有怀】韩偓 

往年同在鸾桥上，见倚朱阑咏柳绵。今日独来香径里， 
更无人迹有苔钱。伤心阔别三千里，屈指思量四五年。 
料得他乡遇佳节，亦应怀抱暗凄然。斋



   卷683_59 【思录旧诗于卷上，凄然有感，因成一章】韩偓 

缉缀小诗钞卷里，寻思闲事到心头。
自吟自泣无人会，肠断蓬山第一流。



   卷683_60 【春闺二首】韩偓 

愿结交加梦，因倾潋滟尊。醒来情绪恶，帘外正黄昏。斋

氤氲帐里香，薄薄睡时妆。长吁解罗带，怯见上空床。主



   卷683_61 【代小玉家为蕃骑所虏后寄故集贤裴公相国】韩偓 

动天金鼓逼神州，惜别无心学坠楼。不得回眸辞傅粉， 
便须含泪对残秋。折钗伴妾埋青冢，半镜随郎葬杜邮。 
唯有此宵魂梦里，殷勤见觅凤池头。主



   卷683_62 【荐福寺讲筵偶见又别（一作别后）】韩偓 

见时浓日午，别处暮钟残。景色疑春尽，襟怀似酒阑。 
两情含眷恋，一饷致辛酸。夜静长廊下，难寻屐齿看。斋



   卷683_63 【复偶见三绝】韩偓 

雾为襟袖玉为冠，半似羞人半忍寒。
别易会难长自叹，转身应把泪珠弹。

桃花脸薄难藏泪，柳叶眉长易觉愁。
密迹未成当面笑，几回抬眼又低头。

半身映竹轻闻语，一手揭帘微转头。
此意别人应未觉，不胜情绪两风流。



   卷683_64 【厌花落】韩偓 

厌花落，人寂寞，果树阴成燕翅齐，西园永日闲高阁。 
后堂夹帘愁不卷，低头闷把衣襟捻。忽然事到心中来， 
四肢娇入茸茸眼。也曾同在华堂宴，佯佯拢鬓偷回面。 
半醉狂心忍不禁，分明一任傍人见。书中说却平生事， 
犹疑未满情郎意。锦囊封了又重开，夜深窗下烧红纸。 
红纸千张言不尽，至诚无语传心印。但得鸳鸯枕臂眠， 
也任时光都一瞬。斋



   卷683_65 【春闷偶成十二韵】韩偓 

阡陌悬云壤，阑畦隔艾芝。路遥行雨懒，河阔过桥迟。 
雁足应难达，狐踪浪得疑。谢鲲吟未废，张硕梦堪思。 
有意通情处，无言拢鬓时。格高归敛笑，歌怨在颦眉。 
醉后金蝉重，欢馀玉燕欹。素姿凌白柰，圆颊诮红梨。 
粉字题花笔，香笺咏柳诗。绣窗携手约，芳草蹋青期。 
别泪开泉脉，春愁罥藕丝。相思不相信，幽恨更谁知。古



   卷683_66 【想得（一作再青春）】韩偓 

两重门里玉堂前，寒食花枝月午天。
想得那人垂手立，娇羞不肯上秋千。



   卷683_67 【偶见背面是夕兼梦】韩偓 

酥凝背胛玉搓肩，轻薄红绡覆白莲。此夜分明来入梦， 
当时惆怅不成眠。眼波向我无端艳，心火因君特地然。 
莫道人生难际会，秦楼鸾凤有神仙。主



   卷683_68 【五更】韩偓 

秋雨五更头，桐竹鸣骚屑。却似残春间，断送花时节。 
空楼雁一声，远屏灯半灭。绣被拥娇寒，眉山正愁绝。斋



   卷683_69 【有忆】韩偓 

昼漏迢迢夜漏迟，倾城消息杳无期。愁肠泥酒人千里， 
泪眼倚楼天四垂。自笑计狂多独语，谁怜梦好转相思。 
何时斗帐浓香里，分付东风与玉儿。斋



   卷683_70 【半夜】韩偓 

板閤数尊后，至今犹酒悲。一宵相见事，半夜独眠时。 
明朝窗下照，应有鬓如丝。古



   卷683_71 【信笔】韩偓 

睡髻休频拢，春眉忍更长。整钗栀子重，泛酒菊花香。 
绣叠昏金色，罗揉损砑光。有时闲弄笔，亦画两鸳鸯。知



   卷683_72 【寄恨】韩偓 

秦钗枉断长条玉，蜀纸虚留小字红。
死恨物情难会处，莲花不肯嫁春风。



   卷683_73 【两处】韩偓 

楼上澹山横，楼前沟水清。怜山又怜水，两处总牵情。知



   卷683_74 【拥鼻】韩偓 

拥鼻悲吟一向愁，寒更转尽未回头。绿屏无睡秋分簟， 
红叶伤心月午楼。却要因循添逸兴，若为趋竞怆离忧。 
殷勤凭仗官渠水，为到西溪动钓舟。知



   卷683_75 【闺怨】韩偓 

时光潜去暗凄凉，懒对菱花晕晓妆。
初坼秋千人寂寞，后园青草任他长。



   卷683_76 【褭娜（丁卯年作）】韩偓 

褭娜腰肢澹薄妆，六朝宫样窄衣裳。著词暂见樱桃破， 
飞醆遥闻豆蔻香。春恼情怀身觉瘦，酒添颜色粉生光。 
此时不敢分明道，风月应知暗断肠。斋



   卷683_77 【多情（庚午年在桃林场作）】韩偓 

天遣多情不自持，多情兼与病相宜。蜂偷野蜜初尝处， 
莺啄含桃欲咽时。酒荡襟怀微駊騀，春牵情绪更融怡。 
水香剩置金盆里，琼树长须浸一枝。斋



   卷683_78 【偶见】韩偓 

千金莫惜旱莲生，一笑从教下蔡倾。仙树有花难问种， 
御香闻气不知名。愁来自觉歌喉咽，瘦去谁怜舞掌轻。 
小叠红笺书恨字，与奴方便寄卿卿。斋



   卷683_79 【个侬】韩偓 

甚感殷勤意，其如阻碍何。隔帘窥绿齿，映柱送横波。 
老大逢知少，襟怀暗喜多。因倾一尊酒，聊以慰蹉跎。古



   卷683_80 【无题】韩偓 

小槛移灯灺，空房锁隙尘。额波风尽日，帘影月侵晨。 
香辣更衣后，钗梁拢鬓新。吉音闻诡计，醉语近天真。 
妆好方长叹，欢馀却浅颦。绣屏金作屋，丝幰玉为轮。 
致意通绵竹，精诚托锦鳞。歌凝眉际恨，酒发脸边春。 
溪纻殊倾越，楼箫岂羡秦。柳虚禳沴气，梅实引芳津。 
乐府降清唱，宫厨减食珍。防闲襟并敛，忍妒泪休匀。 
宿饮愁萦梦，春寒瘦著人。手持双豆蔻，的的为东邻。古

碧瓦偏光日，红帘不受尘。柳昏连绿野，花烂烁清晨。 
书密偷看数，情通破体新。明言终未实，暗祝始应真。 
枉道嫌偷药，推诚鄙效颦。合成云五色，宜作日中轮。 
照兽金涂爪，钗鱼玉镂鳞。渺瀰三岛浪，平远一楼春。 
堕髻还名寿，修蛾本姓秦。棹寻闻犬洞，槎入饮牛津。 
麟脯随重酿，霜华间八珍。锦囊霞彩烂，罗袜砑光匀。 
羞涩佯牵伴，娇饶欲泥人。偷儿难捉搦，慎莫共比邻。知

紫蜡融花蒂，红绵拭镜尘。梦狂翻惜夜，妆懒厌凌晨。 
茜袖啼痕数，香笺墨色新。斋



   卷683_81 【倒押前韵】韩偓 

白下同归路，乌衣枉作邻。珮声犹隔箔，香气已迎人。 
酒劝杯须满，书羞字不匀。歌怜黄竹怨，味实碧桃珍。 
翦烛非良策，当关是要津。东阿初度洛，杨恽旧家秦。 
粉化横波溢，衫轻晓雾春。鸦黄双凤翅，麝月半鱼鳞。 
别袂翻如浪，回肠转似轮。后期才注脚，前事又含颦。 
纵有才难咏，宁无画逼真。天香闻更有，琼树见长新。 
斗草常更仆，迷阄误达晨。嗅花判不得，檀注惹风尘。斋



   卷683_82 【闺情】韩偓 

轻风滴砾动帘钩，宿酒犹酣懒卸头。但觉夜深花有露， 
不知人静月当楼。何郎烛暗谁能咏，韩寿香焦亦任偷。 
敲折玉钗歌转咽，一声声作两眉愁。斋



   卷683_83 【自负】韩偓 

人许风流自负才，偷桃三度到瑶台。
至今衣领胭脂在，曾被谪仙痛咬来。



   卷683_84 【天凉】韩偓 

愁来却讶天凉早，思倦翻嫌夜漏迟。
何处山川孤馆里，向灯弯尽一双眉。



   卷683_85 【日高】韩偓 

朦胧犹记管弦声，噤z9馀寒酒半醒。
春暮日高帘半卷，落花和雨满中庭。



   卷683_86 【夕阳】韩偓 

花前洒泪临寒食，醉里回头问夕阳。
不管相思人老尽，朝朝容易下西墙。



   卷683_87 【旧馆】韩偓 

前欢往恨分明在，酒兴诗情大半亡。
还似墙西紫荆树，残花摘索映高塘。



   卷683_88 【中春忆赠】韩偓 

年年长是阻佳期，万种恩情只自知。
春色转添惆怅事，似君花发两三枝。



   卷683_89 【春恨】韩偓 

残梦依依酒力馀，城头画角伴啼乌。
平明未卷西楼幕，院静时闻响辘轳。



   卷683_90 【秋千】韩偓 

池塘夜歇清明雨，绕院无尘近花坞。五丝绳系出墙迟， 
力尽才瞵见邻圃。下来娇喘未能调，斜倚朱阑久无语。 
无语兼动所思愁，转眼看天一长吐。知



   卷683_91 【长信宫二首】韩偓 

天上梦魂何杳杳，宫中消息太沈沈。
君恩不似黄金井，一处团圆万丈深。

天上凤凰休寄梦，人间鹦鹉旧堪悲。
平生心绪无人识，一只金梭万丈丝。



   卷683_92 【句】韩偓 

岂独鸱夷解归去，五湖渔艇且餔糟。（闻再除戎曹， 
依前充职）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十四 
 
   
　 
　

　
 　



   卷684_1 【奉和御制】吴融 

岳寺清秋霁，宸游永日闲。霓旌森物外，凤吹落人间。 
玉漱穿城水，屏开对阙山。皆知圣情悦，丽藻洒芳兰。斋



   卷684_2 【和集贤相公西溪侍宴观竞渡】吴融 

片水耸层桥，祥烟霭庆霄。昼花铺广宴，晴电闪飞桡。 
浪叠摇仙仗，风微定彩标。都人同盛观，不觉在行朝。古



   卷684_3 【山居即事四首】吴融 

桂树秋来风满枝，碧岩归日免乖期。
故人尽向蟾宫折，独我攀条欲寄谁。

不傲南窗且采樵，干松每带湿云烧。
庖厨却得长兼味，三秀芝根五朮苗。

万事翛然只有棋，小轩高净簟凉时。
阑珊半局和微醉，花落中庭树影移。

无邻无里不成村，水曲云重掩石门。
何用深求避秦客，吾家便是武陵源。



   卷684_4 【红白牡丹】吴融 

不必繁弦不必歌，静中相对更情多。殷鲜一半霞分绮， 
洁澈旁边月飐波。看久愿成庄叟梦，惜留须倩鲁阳戈。 
重来应共今来别，风堕香残衬绿莎。斋



   卷684_5 【中秋陪熙用学士禁中玩月】吴融 

月圆年十二，秋半每多阴。此夕无纤霭，同君宿禁林。 
未高知海阔，当午见宫深。衣似繁霜透，身疑积水沈。 
遭逢陪侍辇，归去忆抽簪。太液池南岸，相期到晓吟。斋



   卷684_6 【题豪家故池】吴融 

岁久无泉引，春来仰雨流。萍枯黏朽槛，沙浅露沉舟。 
照影人何在，持竿客寄游。翛然兴废外，回首谢眠鸥。古



   卷684_7 【偶题】吴融 

贱子曾尘国士知，登门倒屣忆当时。西州酌尽看花酒， 
东阁编成咏雪诗。莫道精灵无伯有，寻闻任侠报爰丝。 
乌衣旧宅犹能认，粉竹金松一两枝。古



   卷684_8 【渚宫立春书怀】吴融 

春候侵残腊，江芜绿已齐。风高莺啭涩，雨密雁飞低。 
向日心须在，归朝路欲迷。近闻惊御火，犹及灞陵西。知



   卷684_9 【闻李翰林游池上有寄】吴融 

花飞絮落水和流，玉署词臣奉诏游。四面看人随画鹢， 
中流合乐起眠鸥。皇恩自抱丹心报，清颂谁将白雪酬。 
不为禁钟催入宿，前峰月上未回舟。知



   卷684_10 【谷口寓居偶题】吴融 

涔涔病骨怯朝天，谷口归来取性眠。峭壁削成开画障， 
急溪飞下咽繁弦。不能尘土争闲事，且放形神学散仙。 
已熟前峰采芝径，更于何处养残年。知



   卷684_11 【无题】吴融 

万态千端一瞬中，沁园芜没伫秋风。䴔䴖夜警池塘冷， 
蝙蝠昼飞楼阁空。粉貌早闻残洛市，箫声犹自傍秦宫。 
今朝陌上相非者，曾此歌钟几醉同。知



   卷684_12 【赋雪】吴融 

一夜阴风度，平明颢气交。未知融结判，唯见混茫包。 
路莫藏行迹，林难出树梢。气应封兽穴，险必堕禽巢。 
影密灯回照，声繁竹送敲。玩宜苏让点，餐称蜜匀抄。 
结冻防鱼跃，黏沙费马跑。炉寒资爇荻，屋暖赖编茅。 
远不分山叠，低宜失地坳。阑干高百尺，新霁若为抛。斋



   卷684_13 【寄僧】吴融 

柳拂池光一点清，紫方袍袖杖藜行。偶传新句来中禁， 
谁把闲书寄上卿。锡倚山根重藓破，棋敲石面碎云生。 
应怜正视淮王诏，不识东林物外情。斋



   卷684_14 【酬僧】吴融 

吾师既续惠休才，况值高秋万象开。吟处远峰横落照， 
定中黄叶下青苔。双林不见金兰久，丹楚空翻组绣来。 
闻说近郊寒尚绿，登临应待一追陪。斋



   卷684_15 【题延寿坊东南角古池】吴融 

蔓草萧森曲岸摧，水笼沙浅露莓苔。更无蔟蔟红妆点， 
犹有双双翠羽来。雨细几逢耕犊去，日斜时见钓人回。 
繁华自古皆相似，金谷荒园土一堆。斋



   卷684_16 【登鹳雀楼】吴融 

鸟在林梢脚底看，夕阳无际戍烟残。冻开河水奔浑急， 
雪洗条山错落寒。始为一名抛故国，近因多难怕长安。 
祖鞭掉折徒为尔，赢得云溪负钓竿。斋



   卷684_17 【和峡州冯使君题所居】吴融 

三年拔薤成仁政，一日诛茅葺所居。晓岫近排吟阁冷， 
夜江遥响寝堂虚。唯怀避地逃多难，不羡朝天卧直庐。 
记得街西邻舍否，投荒南去五千馀。斋



   卷684_18 【秋日感事】吴融 

一叶飘然夕照沈，世间何事不经心。几人欲话云台峻， 
独我方探禹穴深。鸡檄固应无下策，鹤书还要问中林。 
自怜情为多忧动，不为西风白露吟。斋



   卷684_19 【莺】吴融 

日落林西鸟未知，自先飞上最高枝。千啼万语不离恨， 
已去又来如有期。惯识江南春早处，长惊蓟北梦回时。 
谢家园里成吟久，只欠池塘一句诗。斋



   卷684_20 【次韵和王员外杂游四韵】吴融 

一分难减亦难加，得似溪头浣越纱。两桨惯邀催去艇， 
七香曾占取来车。黄昏忽堕当楼月，清晓休开满镜花。 
谁见玉郎肠断处，露床风簟半欹斜。斋



   卷684_21 【秋事】吴融 

江天暑气自凉清，物候须知一雨成。松竹健来唯欠语， 
蕙兰衰去始多情。他年拟献书空在，此日知机意尽平。 
更欲轻桡放烟浪，苇花深处睡秋声。斋



   卷684_22 【和陆拾遗题谏院松】吴融 

落落孤松何处寻，月华西畔结根深。晓含仙掌三清露， 
晚上宫墙百雉阴。野鹤不归应有怨，白云高去太无心。 
碧岩秋涧休相望，捧日元须在禁林。斋



   卷684_23 【题扬子津亭】吴融 

扬子江津十四经，纪行文字遍长亭。惊人旅鬓斩新白， 
无事海门依旧青。前路莫知霜凛凛，故乡何处雁冥冥。 
可怜不识生离者，数点渔帆落暮汀。斋



   卷684_24 【闲望】吴融 

三点五点映山雨，一枝两枝临水花。蛱蝶狂飞掠芳草， 
鸳鸯稳睡翘暖沙。阙下新居成别业，江南旧隐是谁家。 
东迁西去俱无计，却羡暝归林上鸦。斋



   卷684_25 【雪后过昭应】吴融 

路过章台气象宽，九重城阙在云端。烟含上苑沈沈紫， 
雪露南山愯愯寒。绮陌已堪骑宝马，绿芜行即弹金丸。 
灞川南北真图画，更待残阳一望看。斋



   卷684_26 【商人】吴融 

百尺竿头五两斜，此生何处不为家。北抛衡岳南过雁， 
朝发襄阳暮看花。蹭蹬也应无陆地，团圆应觉有天涯。 
随风逐浪年年别，却笑如期八月槎。斋



   卷684_27 【岐下闻杜鹃】吴融 

化去蛮乡北，飞来渭水西。为多亡国恨，不忍故山啼。 
怨已惊秦凤，灵应识汉鸡。数声烟漠漠，馀思草萋萋。 
楼迥波无际，林昏日又低。如何不肠断，家近五云溪。斋



   卷684_28 【雨后闻思归乐二首】吴融 

山禽连夜叫，兼雨未尝休。尽道思归乐，应多离别愁。 
我家方旅食，故国在沧洲。闻此不能寐，青灯茆屋幽。古

一夜鸟飞鸣，关关彻五更。似因归路隔，长使别魂惊。 
未省愁雨暗，就中伤月明。须知越吟客，欹枕不胜情。主



   卷684_29 【中夜闻啼禽】吴融 

漠漠苍苍未五更，宿禽何处两三声。若非西涧回波触， 
即是南塘急雨惊。金屋独眠堪寄恨，商陵永诀更牵情。 
此时归梦随肠断，半壁残灯闪闪明。主



   卷684_30 【灵池县见早梅（时太尉中书令京兆公奉诏讨蜀余在幕中）】吴融 

小园晴日见寒梅，一寸乡心万里回。春日暖时抛笠泽， 
战尘飞处上琴台。栖身未识登龙地，落笔元非倚马才。 
待勒燕然归未得，雪枝南畔少徘徊。主



   卷684_31 【野庙】吴融 

古原荒庙掩莓苔，何处喧喧鼓笛来。
日暮鸟归人散尽，野风吹起纸钱灰。



   卷684_32 【闲书】吴融 

接鹭陪鸾漫得群，未如高卧紫溪云。晋阳起义寻常见， 
湖口屯营取次闻。大底鹪鹏须自适，何尝玉石不同焚。 
回看带砺山河者，济得危时没旧勋。古



   卷684_33 【寄贯休上人】吴融 

别来如梦亦如云，八字微言不复闻。世上浮沈应念我， 
笔端飞动只降君。几同江步吟秋霁，更忆山房语夜分。 
见拟沃州寻旧约，且教丹顶许为邻。古



   卷684_34 【书怀】吴融 

傍岩依树结檐楹，夏物萧疏景更清。滩响忽高何处雨， 
松阴自转远山晴。见多邻犬遥相认，来惯幽禽近不惊。 
争得便夸饶胜事，九衢尘里免劳生。古



   卷684_35 【重阳日荆州作】吴融 

万里投荒已自哀，高秋寓目更徘徊。浊醪任冷难辞醉， 
黄菊因暄却未开。上国莫归戎马乱，故人何在塞鸿来。 
惊时感事俱无奈，不待残阳下楚台。古



   卷684_36 【寄贯休】吴融 

休公何处在，知我宦情无。已似冯唐老，方知武子愚。 
一身仍更病，双阙又须趋。若得重相见，冥心学半铢。知



   卷684_37 【秋日渚宫即事】吴融 

漠漠澹云烟，秋归泽国天。风高还促燕，雨细未妨蝉。 
静引荒城望，凉惊旅枕眠。更堪憔悴里，欲泛洞庭船。主



   卷684_38 【荆州寓居书怀】吴融 

一室四无邻，荒郊接古津。幽闲消俗态，摇落露家贫。 
绝迹思浮海，修书懒寄秦。东西不复问，翻笑泣岐人。斋



   卷684_39 【和严谏议萧山庙十韵（旧说常闻箫管之声因而得名次韵）】吴融 

泽国瞻遗庙，云韶仰旧名。一隅连障影，千仞落泉声。 
老狖寻危栋，秋蛇束画楹。路长资税驾，岁俭绝丰盛。 
默默虽难测，昭昭本至平。岂知迁去客，自有复来兵。 
美舜歌徒作，欺尧犬正狞。近兼闻顺动，敢复怨徂征。 
日出天须霁，风休海自清。肺肠无处说，一为启聪明。知



   卷684_40 【松江晚泊】吴融 

树远天疑尽，江奔地欲随。孤帆落何处，残日更新离。 
客是凄凉本，情为系滞枝。寸肠无计免，应只楚猿知。主



   卷684_41 【湖州溪楼书献郑员外】吴融 

危槛等飞樯，闲追晚际凉。青林上雨色，白鸟破溪光。 
目以高须极，心因静更伤。唯公旧相许，早晚侍长杨。斋



   卷684_42 【秋兴】吴融 

微雨过菰苇，野居生早凉。襟期渐萧洒，精爽欲飞扬。 
鱼买罾头活，酒沽船上香。不缘人不用，始道静胜忙。古



   卷684_43 【端居】吴融 

片雨过前汀，端居枕簟清。病魔随暑退，诗思傍凉生。 
别燕殷勤语，残蝉仿佛鸣。古来悲不尽，况我本多情。知



   卷684_44 【途中】吴融 

一棹归何处，苍茫落照昏。无人应失路，有树始知春。 
湖岸春耕废，江城战鼓喧。儒冠解相误，学剑尽乘轩。主



   卷684_45 【西陵夜居】吴融 

寒潮落远汀，暝色入柴扃。漏永沈沈静，灯孤的的清。 
林风移宿鸟，池雨定流萤。尽夜成愁绝，啼蛩莫近庭。斋



   卷684_46 【燕雏】吴融 

掠水身犹重，偎风力尚微。瓦苔难定立，檐雨忽喧归。 
未识重溟远，先愁一叶飞。衔泥在他日，两两占春晖。古



   卷684_47 【新秋】吴融 

白发又经秋，端居海上洲。无机因事发，有涕为时流。 
新酒乘凉压，残棋隔夜收。公车无路入，同拜老闲侯。知



   卷684_48 【题越州法华寺】吴融 

寺在五峰阴，穿缘一径寻。云藏古殿暗，石护小房深。 
宿鸟连僧定，寒猿应客吟。上方应见海，月出试登临。主



   卷684_49 【寒食洛阳道】吴融 

路岐无乐处，时节倍思家。彩索飏轻吹，黄鹂啼落花。 
连乾驰宝马，历禄斗香车。行客胜回首，看看春日斜。斋



   卷684_50 【忆事】吴融 

去年花下把金卮，曾赋杨花数句诗。
回首朱门闭荒草，如今愁到牡丹时。



   卷684_51 【金陵遇悟空上人（上人与故相国杨公有旧）】吴融 

东阁无人事渺茫，老僧持钵过丹阳。
十年栖止如何报，好与南谯剩炷香。



   卷684_52 【途中】吴融 

柳弱风长在，云轻雨易休。不劳芳草色，更惹夕阳愁。 
万里独归去，五陵无与游。春心渐伤尽，何处有高楼。古



   卷684_53 【秋园】吴融 

始怜春草细霏霏，不觉秋来绿渐稀。
惆怅撷芳人散尽，满园烟露蝶高飞。



   卷684_54 【富春】吴融 

天下有水亦有山，富春山水非人寰。
长川不是春来绿，千峰倒影落其间。



   卷684_55 【山居即事】吴融 

小亭前面接青崖，白石交加衬绿苔。
日暮松声满阶砌，不关风雨鹤归来。



   卷684_56 【寓言】吴融 

非明非暗朦朦月，不暖不寒慢慢风。
独卧空床好天气，平生闲事到心中。



   卷684_57 【华清宫二首】吴融 

四郊飞雪暗云端，唯此宫中落旋干。
绿树碧檐相掩映，无人知道外边寒。

长生秘殿倚青苍，拟敌金庭不死乡。
无奈逝川东去急，秦陵松柏满残阳。



   卷684_58 【过九成宫】吴融 

凤辇东归二百年，九成宫殿半荒阡。魏公碑字封苍藓， 
文帝泉声落野田。碧草断沾仙掌露，绿杨犹忆御炉烟。 
升平旧事无人说，万叠青山但一川。知



   卷684_59 【出潼关】吴融 

重门随地险，一径入天开。华岳眼前尽，黄河脚底来。 
飞轩何满路，丹陛正求才。独我疏慵质，飘然又此回。主



   卷684_60 【过丹阳】吴融 

云阳县郭半郊坰，风雨萧条万古情。山带梁朝陵路断， 
水连刘尹宅基平。桂枝自折思前代，藻鉴难逢耻后生。 
遗事满怀兼满目，不堪孤棹舣荒城。主



   卷684_61 【和人题武城寺】吴融 

神清已觉三清近，目断仍劳万象牵。渭水远含秋草渡， 
汉陵高枕夕阳天。半岩云粉千竿竹，满寺风雷百尺泉。 
别有阑干压行路，看人尘土竟流年。主



   卷684_62 【长安里中闻猿】吴融 

夹巷重门似海深，楚猿争得此中吟。一声紫陌才回首， 
万里青山已到心。惯倚客船和雨听，可堪侯第见尘侵。 
无因永夜闻清啸，禁路人归月自沈。主



   卷684_63 【岐下闻子规】吴融 

剑阁西南远凤台，蜀魂何事此飞来。偶因陇树相迷至， 
唯恐边风却送回。只有花知啼血处，更无猿替断肠哀。 
谁怜越客曾闻处，月落江平晓雾开。主



   卷684_64 【敷水有丐者云是马侍中诸孙，悯而有赠】吴融 

天地尘昏九鼎危，大貂曾出武侯师。一心忠赤山河见， 
百战功名日月知。旧宅已闻栽禁树，诸孙仍见丐征岐。 
而今不要教人识，正藉将军死斗时。主



   卷684_65 【还俗尼（本是歌妓）】吴融 

柳眉梅额倩妆新，笑脱袈裟得旧身。三峡却为行雨客， 
九天曾是散花人。空门付与悠悠梦，宝帐迎回暗暗春。 
寄语江南徐孝克，一生长短托清尘。主



   卷684_66 【彭门用兵后经汴路三首】吴融 

长亭一望一徘徊，千里关河百战来。细柳旧营犹锁月， 
祁连新冢已封苔。霜凋绿野愁无际，烧接黄云惨不开。 
若比江南更牢落，子山词赋莫兴哀。主

隋堤风物已凄凉，堤下仍多旧战场。金镞有苔人拾得， 
芦花无主鸟衔将。秋声暗促河声急，野色遥连日色黄。 
独上寒城正愁绝，戍鼙惊起雁行行。斋

铁马云旗梦渺茫，东来无处不堪伤。风吹白草人行少， 
月落空城鬼啸长。一自纷争惊宇宙，可怜萧索绝烟光。 
曾为塞北闲游客，辽水天山未断肠。古



   卷684_67 【寄殿院高侍御】吴融 

黄梅雨细幂长洲，柳密花疏水慢流。钓艇正寻逋客去， 
绣衣方结少年游。风前不肯看垂手，灯下还应惜裹头。 
一夜自怜无羽翼，独当何逊滴阶愁。古



   卷684_68 【新安道中玩流水】吴融 

一渠春碧弄潺潺，密竹繁花掩映间。看处便须终日住， 
算来争得此身闲。萦纡似接迷春洞，清冷应连有雪山。 
上却征车再回首，了然尘土不相关。古



   卷684_69 【忆钓舟】吴融 

青山小隐枕潺湲，一叶垂纶几溯沿。后浦春风随兴去， 
南塘秋雨有时眠。惯冲晓雾惊群雁，爱飐残阳入乱烟。 
回首无人寄惆怅，九衢尘土困扬鞭。古



   卷684_70 【灵宝县西侧津】吴融 

碧溪潋潋流残阳，晴沙两两眠鸳鸯。柳花无赖苦多暇， 
蛱蝶有情长自忙。千里宦游成底事，每年风景是他乡。 
高歌一曲垂鞭去，尽日无人识楚狂。古



   卷684_71 【即席】吴融 

家住丛台旧，名参绛圃新。醉波疑夺烛，娇态欲沈春。 
伴雨聊过楚，归云定占秦。桃花正浓暖，争不浪迷人。知



   卷684_72 【出迟】吴融 

园密花藏易，楼深月到难。酒虚留客尽，灯暗远更残。 
麝想眉间印，鸦知顶上盘。文王之囿小，莫惜借人看。主



   卷684_73 【送僧归日本国】吴融 

沧溟分故国，渺渺泛杯归。天尽终期到，人生此别稀。 
无风亦骇浪，未午已斜晖。系帛何须雁，金乌日日飞。斋



   卷684_74 【送僧归破山寺】吴融 

万里指吴山，高秋杖锡还。别来双阙老，归去片云闲。 
师在有无外，我婴尘土间。居然本相别，不要惨离颜。古



   卷684_75 【夏夜有寄】吴融 

月上簟如水，轩高帘在钩。竹声寒不夏，蛩思静先秋。 
偶得清宵兴，方知白日愁。所思何处远，斜汉欲低流。知



   卷684_76 【春词】吴融 

鸾镜长侵夜，鸳衾不识寒。羞多转面语，妒极定睛看。 
金市旧居近，钿车新造宽。春期莫相误，一日百花残。主



   卷684_77 【汴上晚泊】吴融 

亭上风犹急，桥边月已斜。柳寒难吐絮，浪浊不成花。 
岐路春三月，园林海一涯。萧然正无寐，夜橹莫咿哑。斋



   卷684_78 【送僧南游】吴融 

战鼙鸣未已，瓶屦抵何乡。偶别尘中易，贪归物外忙。 
后蝉抛鄠杜，先雁下潇湘。不得从师去，殷勤谢草堂。古



   卷684_79 【戏】吴融 

恨极同填海，情长抵导江。丁香从小结，莲子彻枝双。 
整髻花当槛，吹灯月在窗。秦台非久计，早晚降霓幢。知



   卷684_80 【雪中寄卢延让秀才】吴融 

苦贫皆共雪，吾子岂同悲。永日应无食，经宵必有诗。 
渚宫寒过节，华省试临期。努力图西去，休将冻馁辞。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十五 
 
   
　 
　

　
 　



   卷685_1 【花村六韵】吴融 

地胜非离郭，花深故号村。已怜梁雪重，仍愧楚云繁。 
山近当吟冷，泉高入梦喧。依稀小有洞，邂逅武陵源。 
月好频移座，风轻莫闭门。流莺更多思，百啭待黄昏。知



   卷685_2 【赋雪十韵】吴融 

雨冻轻轻下，风干淅淅吹。喜胜花发处，惊似客来时。 
河静胶行棹，岩空响折枝。终无鹧鸪识，先有鶺鴒知。 
马势晨争急，雕声晚更饥。替霜严柏署，藏月上龙墀。 
百尺楼堪倚，千钱酒要追。朝归紫阁早，漏出建章迟。 
腊候何曾爽，春工是所资。遥知故溪柳，排比万条丝。斋



   卷685_3 【溪边】吴融 

溪边花满枝，百鸟带香飞。下有一白鹭，日斜翘石矶。知



   卷685_4 【长安逢故人】吴融 

岁暮长安客，相逢酒一杯。眼前闲事静，心里故山来。 
池影含新草，林芳动早梅。如何不归去，霜鬓共风埃。主



   卷685_5 【雨夜】吴融 

旅夕那禁雨，梅天已思秋。未明孤枕倦，相吊一灯愁。 
有恋惭沧海，无机奈白头。何人得浓睡，溪上钓鱼舟。斋



   卷685_6 【旅中送迁客】吴融 

天南不可去，君去吊灵均。落日青山路，秋风白发人。 
言危无继者，道在有明神。满目尽胡越，平生何处陈。古



   卷685_7 【寄尚颜师】吴融 

僧中难得静，静得是吾师。到阙不求紫，归山只爱诗。 
临风翘雪足，向日剃霜髭。自叹眠漳久，双林动所思。知



   卷685_8 【微雨】吴融 

天青织未遍，风急舞难成。粉重低飞蝶，黄沈不语莺。 
自随春霭乱，还放夕阳明。惆怅池塘上，荷珠点点倾。主



   卷685_9 【送广利大师东归】吴融 

紫殿久沾恩，东归过海门。浮荣知是梦，轻别肯销魂。 
明发先晨鸟，寒栖入暝猿。蕺山如重到，应老旧云根。斋



   卷685_10 【关东献兵部刘员外】吴融 

昨夜星辰动，仙郎近汉关。玳筵吟雪罢，锦帐押春还。 
已到青云上，应栖绛圃间。临邛有词赋，一为奏天颜。古



   卷685_11 【途次淮口】吴融 

寒流万派碧，南渡见烟光。人向隋宫近，山盘楚塞长。 
有村皆绿暗，无径不红芳。已带伤春病，如何更异乡。知



   卷685_12 【咏柳】吴融 

自与莺为地，不教花作媒。细应和雨断，轻只爱风裁。 
好拂锦步障，莫遮铜雀台。灞陵千万树，日暮别离回。主



   卷685_13 【武牢关遇雨】吴融 

泽春关路迥，暮雨细霏霏。带雾昏河浪，和尘重客衣。 
望中迷去骑，愁里乱斜晖。惆怅家山远，溟蒙湿翠微。斋



   卷685_14 【春寒】吴融 

固教梅忍落，体与杏藏娇。已过冬疑剩，将来暖未饶。 
玉阶残雪在，罗荐暗魂销。莫问王孙事，烟芜正寂寥。古



   卷685_15 【早发潼关】吴融 

天边月初落，马上梦犹残。关树苍苍晓，玉阶澹澹寒。 
宦游终自苦，身世静堪观。争似山中隐，和云枕碧湍。知



   卷685_16 【送策上人】吴融 

昨来非有意，今去亦无心。阙下抛新院，江南指旧林。 
瓶添新涧绿，笠卸晚峰阴。八字如相许，终辞尺组寻。主



   卷685_17 【和诸学士秋夕禁直偶雪】吴融 

大华积秋雪，禁闱生夜寒。砚冰忧诏急，灯烬惜更残。 
正遂攀稽愿，翻追访戴欢。更为三日约，高兴未将阑。斋



   卷685_18 【御沟十六韵】吴融 

一水终南下，何年派作沟。穿城初北注，过苑却东流。 
绕岸清波溢，连宫瑞气浮。去应涵凤沼，来必渗龙湫。 
激石珠争碎，萦堤练不收。照花长乐曙，泛叶建章秋。 
影炫金茎表，光摇绮陌头。旁沾画眉府，斜入教箫楼。 
有雨难澄镜，无萍易掷钩。鼓宜尧女瑟，荡必蔡姬舟。 
皋著通鸣鹤，津应接斗牛。回风还潋潋，和月更悠悠。 
浅忆觞堪泛，深思杖可投。只怀泾合虑，不带陇分愁。 
自有朝宗乐，曾无溃穴忧。不劳夸大汉，清渭贯神州。主



   卷685_19 【赴阙次留献荆南成相公三十韵】吴融 

分阃兼文德，持衡有武功。荆南知独去，海内更谁同。 
拔地孤峰秀，当天一鹗雄。云生五色笔，月吐六钧弓。 
骨格凌秋耸，心源见底空。神清餐沆瀣，气逸饮洪濛。 
临事成奇策，全身仗至忠。解鞍欺李广，煮弩笑臧洪。 
往昔逢多难，来兹故统戎。卓旗云梦泽，扑火细腰宫。 
铲土楼台构，连江雉堞笼。似平铺掌上，疑涌出壶中。 
岂是劳人力，宁因役鬼工。本遗三户在，今匝万家通。 
画舸横青雀，危樯列彩虹。席飞巫峡雨，袖拂宋亭风。 
场广盘球子，池闲引钓筒。礼贤金璧贱，煦物雪霜融。 
酒满梁尘动，棋残漏滴终。俭常资澹静，贵绝恃穹崇。 
唯要臣诚显，那求帝渥隆。甘棠名异奭，大树姓非冯。 
自念为迁客，方谐谒上公。痛知遭止棘，频叹委飘蓬。 
借宅诛茅绿，分囷指粟红。只惭燕馆盛，宁觉阮途穷。 
涣汗沾明主，沧浪别钓翁。去曾忧塞马，归欲逐边鸿。 
积感深于海，衔恩重极嵩。行行柳门路，回首下离东。主



   卷685_20 【三峰府内矮柏十韵】吴融 

擢秀依黄阁，移根自碧岑。周围虽合抱，直上岂盈寻。 
远砌行窥顶，当庭坐庇阴。短堪惊众木，高已让他林。 
日转无长影，风回有细音。不容萝茑附，只耐雪霜侵。 
玉帐笼应匝，牙旗倚更禁。叶低宜拂席，枝褭易抽簪。 
绿涧支离久，朱门掩映深。何须一千丈，方有岁寒心。古



   卷685_21 【雪十韵】吴融 

洒密蔽璇穹，霏霏杳莫穷。迟于雨到地，疾甚絮随风。 
四野苍茫际，千家晃朗中。夜迷三绕鹊，昼断一行鸿。 
结片飞琼树，栽花点蕊宫。壅应边尽北，填合海无东。 
高爱危峰积，低愁暖气融。月交都浩渺，日射更玲珑。 
送腊辞寒律，迎春入旧丛。自怜曾末至，聊复赋玄功。主



   卷685_22 【和睦州卢中丞题茅堂十韵】吴融 

有士当今重，忘情自古稀。独开青嶂路，闲掩白云扉。 
石累千层险，泉分一带微。栋危猿竞下，檐回鸟争归。 
烟冷茶铛静，波香兰舸飞。好移钟阜蓼，莫种首阳薇。 
树密含轻雾，川空漾薄晖。芝泥看只捧，蕙带且休围。 
东郭邻穿履，西林近衲衣。琼瑶一百字，千古见清机。古



   卷685_23 【奉和御制六韵】吴融 

天晓密云开，亭亭翠葆来。芰荷笼水殿，杨柳蔽风台。 
恩洽三时雨，欢腾万岁雷。日华偏照御，星彩迥分台。 
苇岸萦仙棹，莲峰倒玉杯。独惭歌圣德，不是侍臣才。古



   卷685_24 【败帘六韵】吴融 

有客编来久，弥年断不收。不堪风作候，岂复燕为雠。 
尽见三重阁，难迷百尺楼。伴灯微掩梦，兼扇劣遮羞。 
零落亡珠缀，殷勤谢玉钩。凉宵何必卷，月自入轩流。古



   卷685_25 【玉堂种竹六韵】吴融 

当砌植檀栾，浓阴五月寒。引风穿玉牖，摇露滴金盘。 
有韵和宫漏，无香杂畹兰。地疑云锁易，日近雪封难。 
静称围棋会，闲宜阁笔看。他年终结实，不羡树栖鸾。古



   卷685_26 【和韩致光侍郎无题三首十四韵】吴融 

珠佩元消暑，犀簪自辟尘。掩灯容燕宿，开镜待鸡晨。 
去懒都忘旧，来多未厌新。每逢忧是梦，长忆故延真。 
杏小双圆压，山浓两点嚬。瘦难胜宝带，轻欲驭飙轮。 
篦凤金雕翼，钗鱼玉镂鳞。月明无睡夜，花落断肠春。 
解舞何须楚，能筝可在秦。怯探同海底，稀遇极天津。 
绿柰攀宫艳，青梅弄岭珍。管纤银字咽，梭密锦书匀。 
厌胜还随俗，无疑不避人。可怜三五夕，妩媚善为邻。古

舞转轻轻雪，歌霏漠漠尘。漫游多卜夜，慵起不知晨。 
玉箸和妆裛，金莲逐步新。凤笙追北里，鹤驭访南真。 
有恨都无语，非愁亦有嚬。戏应过蚌浦，飞合入蟾轮。 
杯样成言鸟，梳文解卧鳞。逢迎大堤晚，离别洞庭春。 
似玉曾夸赵，如云不让秦。锦收花上露，珠引月中津。 
木为连枝贵，禽因比翼珍。万峰酥点薄，五色绣妆匀。 
獭髓求鱼客，鲛绡托海人。寸肠谁与达，洞府四无邻。知

绮阁临初日，铜台拂暗尘。鷾鸸偏报晓，乌鶂惯惊晨。 
鱼网裁书数，鹍弦上曲新。病多疑厄重，语切见心真。 
子母钱征笑，西南月借嚬。捣衣嫌独杵，分袂怨双轮。 
贝叶教丹觜，金刀寄赤鳞。卷帘吟塞雪，飞楫渡江春。 
解织宜名蕙，能歌合姓秦。眼穿回雁岭，魂断饮牛津。 
药自偷来绝，香从窃去珍。茗煎云沫聚，药种玉苗匀。 
草密应迷客，花繁好避人。长干足风雨，遥夜与谁邻。主



   卷685_27 【倒次元韵】吴融 

南陌来寻伴，东城去卜邻。生憎无赖客，死忆有情人。 
似束腰支细，如描发彩匀。黄鹂裁帽贵，紫燕刻钗珍。 
身近从淄右，家元接观津。雨台谁属楚，花洞不知秦。 
泪滴空床冷，妆浓满镜春。枕凉欹琥珀，簟洁展麒麟。 
茂苑廊千步，昭阳扇九轮。阳城迷处笑，京兆画时嚬。 
鱼子封笺短，蝇头学字真。易判期已远，难讳事还新。 
艇子愁冲夜，骊驹怕拂晨。如何断岐路，免得见行尘。主



   卷685_28 【个人三十韵】吴融 

袅袅复盈盈，何年坠玉京。见人还道姓，羞客不称名。 
故事谙金谷，新居近石城。脸横秋水溢，眉拂远山晴。 
粉薄涂云母，簪寒篸水晶。催来两桨送，怕起五丝萦。 
髻学盘桓绾，床依宛转成。博山凝雾重，油壁隐车轻。 
额点梅花样，心通棘刺情。搔头邀顾遇，约指到平生。 
鱼网徐徐襞，螺卮浅浅倾。芙蓉褥已展，豆蔻水休更。 
赵女怜胶腻，丁娘爱烛明。炷香龙荐脑，辟魇虎输精。 
管咽参差韵，弦嘈倰僜声。花残春寂寂，月落漏丁丁。 
柳絮联章敏，椒花属思清。剪罗成彩字，销蜡脱珠缨。 
邂逅当投珮，艰难莫拊楹。熨来身热定，舐得面痕平。 
匣镜金螭怒，帘旌绣兽狞。颈长堪鹤并，腰细任蜂争。 
滴泪泉饶竭，论心石未贞。必双成凤去，岂独化蝉鸣。 
书远肠空断，楼高胆易惊。数钱红带结，斗草蒨裙盛。 
袂柳阑干小，侵波略彴横。夜愁遥寄雁，晓梦半和莺。 
翼只思鹣比，根长羡藕并。可怜衣带缓，休赋重行行。主



   卷685_29 【即席十韵】吴融 

住处方窥宋，平生未嫁卢。暖金轻铸骨，寒玉细凝肤。 
妒蝶长成伴，伤鸾耐得孤。城堪迷下蔡，台合上姑苏。 
弄眼难降柳，含茸欲斗蒲。生凉云母扇，直夜博山炉。 
翡翠交妆镜，鸳鸯入画图。无心同石转，有泪约泉枯。 
猿渴应须见，鹰饥只待呼。银河正清浅，霓节过来无。古



   卷685_30 【追咏棠梨花十韵】吴融 

蜀地从来胜，棠梨第一花。更应无软弱，别自有妍华。 
不贵绡为雾，难降绮作霞。移须归紫府，驻合饵丹砂。 
密映弹琴宅，深藏卖酒家。夜宜红蜡照，春称锦筵遮。 
连庙魂栖望，飘江字绕巴。未饶酥点薄，兼妒雪飞斜。 
旧赏三年断，新期万里赊。长安如种得，谁定牡丹夸。主



   卷685_31 【绵竹山四十韵】吴融 

绵竹东西隅，千峰势相属。崚嶒压东巴，连延罗古蜀。 
方者露圭角，尖者钻箭簇。引者蛾眉弯，敛者鸢肩缩。 
尾蟉青蛇盘，颈低玄兔伏。横来突若奔，直上森如束。 
岁在作噩年，铜梁摇虿毒。相国京兆公，九命来作牧。 
戎提虎仆毛，专奉狼头纛。行府寄精庐，开窗对林麓。 
是时重阳后，天气旷清肃。兹山昏晓开，一一在人目。 
霜空正泬寥，浓翠霏扑扑。披海出珊瑚，贴天堆碧玉。 
俄然阴霾作，城郭才霢霂。绝顶已凝雪，晃朗开红旭。 
初疑昆仑下，夭矫龙衔烛。亦似蓬莱巅，金银台叠蹙。 
紫霞或旁映，绮段铺繁褥。晚照忽斜笼，赤城差断续。 
又如煮吴盐，万万盆初熟。又如濯楚练，千千匹未轴。 
又如水晶宫，蛟螭结川渎。又如钟乳洞，电雷开岩谷。 
丹青画不成，造化供难足。合有羽衣人，飘飖曳烟躅。 
合有五色禽，叫啸含仙曲。根虽限剑门，穴必通林屋。 
方诸沧海隔，欲去忧沦覆。群玉缥缈间，未可量往复。 
何如当此境，终朝旷遐瞩。往往草檄馀，吟哦思幽独。 
早晚扫欃枪，笳鼓迎畅毂。休飞霹雳车，罢系虾蟆木。 
勒铭燕然山，万代垂芬郁。然后恣逍遥，独往群麋鹿。 
不管安与危，不问荣与辱。但乐濠梁鱼，岂怨钟山鹄。 
纫兰以围腰，采芝将实腹。石床须卧平，一任闲云触。知



   卷685_32 【祝风三十二韵】吴融 

我有二顷田，长洲东百里。环涂为之区，积葑相连纚。 
松江流其旁，春夏多苦水。堤防苟不时，泛滥即无已。 
粤余病眠久，而复家无峙。田峻不胜荒，农功皆废弛。 
他稼已如云，我田方欲莳。四际上通波，兼之葭与苇。 
是时立秋后，烟露浩凄矣。虽然遣毕功，萎约都无几。 
如何海上风，连日从空起。似欲驱沧溟，来沃具区里。 
噫嘻尔风师，吴中多豪士。囷仓过九年，一粒惜如死。 
籴贱兼粜贵，凶年翻大喜。只是疲羸苦，才饥须易子。 
余仍轗轲者，进趋年二纪。秋不安一食，春不闲一晷。 
肠回为多别，骨瘦因积毁。咳唾莫逢人，揶揄空睹鬼。 
中又值干戈，遑遑常转徙。故隐茅山西，今来笠泽涘。 
荒者不复寻，葺者还有以。将正陶令巾，又盖姜肱被。 
不敢务有馀，有馀必骄鄙。所期免假匄，假匄多惭耻。 
骄鄙既不生，惭耻更能弭。自可致逍遥，无妨阅经史。 
吁余将四十，满望只如此。干泽尚多难，学稼兹复尔。 
穷达虽系命，祸福生所履。天不饥死余，飘风当自止。古



   卷685_33 【金陵怀古】吴融 

玉树声沉战舰收，万家冠盖入中州。
只应江令偏惆怅，头白归来是客游。



   卷685_34 【凉思】吴融 

松间小槛接波平，月淡烟沉暑气清。
半夜水禽栖不定，绿荷风动露珠倾。



   卷685_35 【鲛绡】吴融 

云供片段月供光，贫女寒机枉自忙。
莫道不蚕能致此，海边何事有扶桑。



   卷685_36 【潮】吴融 

暮去朝来无定期，桑田长被此声移。
蓬莱若探人间事，一日还应两度知。



   卷685_37 【忘忧花】吴融 

繁红落尽始凄凉，直道忘忧也未忘。
数朵殷红似春在，春愁特此系人肠。



   卷685_38 【忆街西所居】吴融 

衡门一别梦难稀，人欲归时不得归。
长忆去年寒食夜，杏花零落雨霏霏。



   卷685_39 【云】吴融 

南北东西似客身，远峰高鸟自为邻。
清歌一曲犹能住，莫道无心胜得人。



   卷685_40 【华清宫四首】吴融 

中原无鹿海无波，凤辇鸾旗出幸多。
今日故宫归寂寞，太平功业在山河。

渔阳烽火照函关，玉辇匆匆下此山。
一曲羽衣听不尽，至今遗恨水潺潺。

上皇銮辂重巡游，雨泪无言独倚楼。
惆怅眼前多少事，落花明月满宫秋。

别殿和云锁翠微，太真遗像梦依依。
玉皇掩泪频惆怅，应叹僧繇彩笔飞。



   卷685_41 【陈琳墓】吴融 

冀州飞檄傲英雄，却把文辞事邺宫。
纵道笔端由我得，九泉何面见袁公。



   卷685_42 【湖州朝阳楼】吴融 

十二亭亭占晓光，隋家浪说有迷藏。
仲宣题尽平生恨，别处应难看屋梁。



   卷685_43 【卖花翁】吴融 

和烟和露一丛花，担入宫城许史家。
惆怅东风无处说，不教闲地著春华。



   卷685_44 【自讽】吴融 

世路升沉合自安，故人何必苦相干。
涂穷始解东归去，莫过严光七里滩。



   卷685_45 【送杜鹃花】吴融 

春红始谢又秋红，息国亡来入楚宫。
应是蜀冤啼不尽，更凭颜色诉西风。



   卷685_46 【西京道中闻蛙】吴融 

雨馀林外夕烟沉，忽有蛙声伴客吟。
莫怪闻时倍惆怅，稚圭蓬荜在山阴。



   卷685_47 【情】吴融 

依依脉脉两如何，细似轻丝渺似波。
月不长圆花易落，一生惆怅为伊多。



   卷685_48 【送荆南从事之岳州】吴融 

秋拂湖光一镜开，庾郎兰棹好徘徊。
遥知月落酒醒处，五十弦从波上来。



   卷685_49 【渡淮作】吴融 

红杏花时辞汉苑，黄梅雨里上淮船。
雨迎花送长如此，辜负东风十四年。



   卷685_50 【薛舍人见征恩赐香并二十八字同寄】吴融 

往岁知君侍武皇，今来何用紫罗囊。
都缘有意重熏裛，更洒江毫上玉堂。



   卷685_51 【王母庙】吴融 

鸾龙一夜降昆丘，遗庙千年枕碧流。
赚得武皇心力尽，忍看烟草茂陵秋。



   卷685_52 【途中阻风】吴融 

洛阳寒食苦多风，扫荡春华一半空。
莫道芳蹊尽成实，野花犹有未开丛。



   卷685_53 【楚事】吴融 

悲秋应亦抵伤春，屈宋当年并楚臣。
何事从来好时节，只将惆怅付词人。



   卷685_54 【和僧咏牡丹】吴融 

万缘销尽本无心，何事看花恨却深。
都是支郎足情调，坠香残蕊亦成吟。



   卷685_55 【豫让】吴融 

韩魏同谋反覆深，晋阳三板免成沉。
赵衰当面何须恨，不把干将访负心。



   卷685_56 【和寄座主尚书】吴融 

偶逢戎旅战争日，岂是明时放逐臣。
不用裁诗苦惆怅，风雷看起卧龙身。



   卷685_57 【江行】吴融 

霞低水远碧翻红，一棹无边落照中。
说示北人应不爱，锦遮泥健马追风。



   卷685_58 【旅馆梅花】吴融 

清香无以敌寒梅，可爱他乡独看来。
为忆故溪千万树，几年辜负雪中开。



   卷685_59 【水鸟】吴融 

烟为行止水为家，两两三三睡暖沙。
为谢离鸾兼别鹄，如何禁得向天涯。



   卷685_60 【杨花】吴融 

不斗秾华不占红，自飞晴野雪濛濛。
百花长恨风吹落，唯有杨花独爱风。



   卷685_61 【水调】吴融 

凿河千里走黄沙，沙殿西来动日华。
可道新声是亡国，且贪惆怅后庭花。



   卷685_62 【秋夕楼居】吴融 

月里青山淡如画，露中黄叶飒然秋。
危栏倚遍都无寐，只恐星河堕入楼。



   卷685_63 【经苻坚墓】吴融 

百里烟尘散杳冥，新平一隰草青青。
八公山石君知否，休更中原作彗星。



   卷685_64 【松江晚泊】吴融 

吴台越峤两分津，万万樯乌簇夜云。
吟尽长江一江月，更无人似谢将军。



   卷685_65 【送薛学士赴任峡州二首】吴融 

负谴虽安不敢安，叠猿声里独之官。
莫将彩笔闲抛掷，更待淮王诏草看。

片帆飞入峡云深，带雨兼风动楚吟。
何似玉堂裁诏罢，月斜鳷鹊漏沈沈。



   卷685_66 【送许校书】吴融 

故人言别倍依依，病里班荆苦忆违。
明日柳亭门外路，不知谁赋送将归。



   卷685_67 【蛱蝶】吴融 

两两自依依，南园烟露微。住时须并住，飞处要交飞。 
草浅忧惊吹，花残惜晚晖。长交撷芳女，夜梦远人归。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十七 
 
   
　 
　

　
 　



   卷687_1 【春归次金陵】吴融 

春阴漠漠覆江城，南国归桡趁晚程。水上驿流初过雨， 
树笼堤处不离莺。迹疏冠盖兼无梦，地近乡园自有情。 
便被东风动离思，杨花千里雪中行。主



   卷687_2 【途中见杏花】吴融 

一枝红艳出墙头，墙外行人正独愁。长得看来犹有恨， 
可堪逢处更难留。林空色暝莺先到，春浅香寒蝶未游。 
更忆帝乡千万树，澹烟笼日暗神州。主



   卷687_3 【秋日经别墅】吴融 

别墅萧条海上村，偶期兰菊与琴尊。檐横碧嶂秋光近， 
树带闲潮晚色昏。幸有白云眠楚客，不劳芳草思王孙。 
北山移去前文在，无复教人叹晓猿。主



   卷687_4 【红叶】吴融 

露染霜干片片轻，斜阳照处转烘明。和烟飘落九秋色， 
随浪泛将千里情。几夜月中藏鸟影，谁家庭际伴蛩声。 
一时衰飒无多恨，看着清风彩剪成。主



   卷687_5 【离霅溪感事献郑员外】吴融 

足恨饶悲不自由，萍无根蒂水长流。庾公明月吟连曙， 
谢守青山看入秋。一饭意专堪便死，千金诺在转难酬。 
云沈鸟去回头否，平子才多好赋愁。主



   卷687_6 【岐州安西门】吴融 

安西门外彻安西，一百年前断鼓鼙。犬解人歌曾入唱， 
马称龙子几来嘶。自从辽水烟尘起，更到涂山道路迷。 
今日登临须下泪，行人无个草萋萋。主



   卷687_7 【关西驿亭即事】吴融 

晚霞零落雨初收，关上危阑独怅留。千里好春聊极目， 
五陵无事莫回头。山犹带雪霏霏恨，柳未禁寒冉冉愁。 
直是无情也肠断，鸟归帆没水空流。主



   卷687_8 【望嵩山】吴融 

三十六峰危似冠，晴楼百尺独登看。高凌鸟外青冥窄， 
翠落人间白昼寒。不觉衡阳遮雁过，如何钟阜斗龙盘。 
始知万岁声长在，只待东巡动玉鸾。主



   卷687_9 【题湖城县西道中槐树】吴融 

零落欹斜此路中，盛时曾识太平风。晓迷天仗归春苑， 
暮送鸾旗指洛宫。一自烟尘生蓟北，更无消息幸关东。 
而今只有孤根在，鸟啄虫穿没乱蓬。主



   卷687_10 【东归次瀛上】吴融 

暖烟轻淡草霏霏，一片晴山衬夕晖。水露浅沙无客泛， 
树连疏苑有莺飞。自从身与沧浪别，长被春教寂寞归。 
回首青门不知处，向人杨柳莫依依。主



   卷687_11 【偶书】吴融 

青牛关畔寄孤村，山当屏风石当门。芳树绿阴连蔽芾， 
长河飞浪接昆仑。苔田绿后蛙争聚，麦垄黄时雀更喧。 
只此无心便无事，避人何必武陵源。主



   卷687_12 【得京中亲友书，讶久无音耗，以诗代谢】吴融 

退闲何事不忘机，况限溪云静掩扉。马颊浪高鱼去少， 
鸡鸣关险雁来稀。无才敢更期连茹，有意兼思学采薇。 
珍重故人知我者，九霄休复寄音徽。主



   卷687_13 【即事】吴融 

抵鹊山前云掩扉，更甘终老脱朝衣。晓窥青镜千峰入， 
暮倚长松独鹤归。云里引来泉脉细，雨中移得药苗肥。 
何须一箸鲈鱼脍，始挂孤帆问钓矶。主



   卷687_14 【病中宜茯苓寄李谏议】吴融 

千年茯菟带龙鳞，太华峰头得最珍。金鼎晓煎云漾粉， 
玉瓯寒贮露含津。南宫已借征诗客，内署今还托谏臣。 
飞檄愈风知妙手，也须分药救漳滨。主



   卷687_15 【槎】吴融 

浪痕龙迹老欹危，流落何时别故枝。岁月空教苔藓积， 
芳菲长倩薜萝知。有文在朽人难识，无蠹藏心鸟莫窥。 
家近沧浪从泛去，碧天消息不参差。主



   卷687_16 【汴上观】吴融 

九曲河冰半段来，严霜结出劲风裁。非时已认蝉飘翼， 
到海须忧蚌失胎。千里风清闻戛玉，几人东下忆奔雷。 
殷勤莫碍星槎路，从看天津弄杼回。主



   卷687_17 【闲居有作】吴融 

依依芳树拂檐平，绕竹清流浸骨清。爱弄绿苔鱼自跃， 
惯偷红果鸟无声。踏青堤上烟多绿，拾翠江边月更明。 
只此超然长往是，几人能遂铸金成。主



   卷687_18 【离岐下题西湖】吴融 

送夏迎秋几醉来，不堪行色被蝉催。身随渭水看归远， 
梦挂秦云约自回。雨细若为抛钓艇，月明谁复上歌台。 
千波万浪西风急，更为红蕖把一杯。主



   卷687_19 【岐阳蒙相国对宅因抒怀投献】吴融 

风有危亭月有台，平津阁畔好裴回。虽非宋玉诛茅至， 
且学王家种竹来。已得静居从马歇，不堪行色被蝉催。 
故园兰菊三千里，旅梦方应校懒回。主



   卷687_20 【晚泊松江】吴融 

落日停桡古渡边，古今踪迹一苍然。平沙尽处云藏树， 
远吹收来水定天。正困东西千里路，可怜潇洒五湖船。 
如何不及前贤事，却谢鲈鱼在洛川。主



   卷687_21 【过渑池书事】吴融 

渑池城郭半遗基，无限春愁挂落晖。柳渡风轻花浪绿， 
麦田烟暖锦鸡飞。相如忠烈千秋断，二主英雄一梦归。 
莫道新亭人对泣，异乡殊代也沾衣。主



   卷687_22 【富春】吴融 

水送山迎入富春，一川如画晚晴新。云低远渡帆来重， 
潮落寒沙鸟下频。未必柳间无谢客，也应花里有秦人。 
严光万古清风在，不敢停桡更问津。主



   卷687_23 【高侍御话及皮博士池中白莲因成一章寄博士兼奉呈】吴融 

白玉花开绿锦池，风流御史报人知。看来应是云中堕， 
偷去须从月下移。已被乱蝉催晼晚，更禁凉雨动褵褷。 
习家秋色堪图画，只欠山公倒接z5。主



   卷687_29 【忆猿】吴融 

翠微云敛日沈空，叫彻青冥怨不穷。连臂影垂溪色里， 
断肠声尽月明中。静含烟峡凄凄雨，高弄霜天袅袅风。 
犹有北山归意在，少惊佳树近房栊。主



   卷687_30 【红树】吴融 

一声南雁已先红，神女霜飞叶叶同。自是孤根非暖地， 
莫惊他木耐秋风。暖烟散去阴全薄，明月临来影半空。 
长忆洞庭千万树，照山横浦夕阳中。主



   卷687_31 【新雁】吴融 

湘浦波春始北归，玉关摇落又南飞。数声飘去和秋色， 
一字横来背晚晖。紫阁高翻云幂幂，灞川低渡雨微微。 
莫从思妇台边过，未得征人万里衣。主



   卷687_32 【海上秋怀】吴融 

辞无珪组隐无才，门向潮头过处开。几度黄昏逢罔象， 
有时红旭见蓬莱。碛连荒戍频频火，天绝纤云往往雷。 
昨夜秋风已摇落，那堪更上望乡台。主



   卷687_33 【忆山泉】吴融 

穿云落石细湔湔，尽日疑闻弄管弦。千仞洒来寒碎玉， 
一泓深去碧涵天。烟迷叶乱寻难见，月好风清听不眠。 
春雨正多归未得，只应流恨更潺湲。主



   卷687_34 【东归望华山】吴融 

碧莲重叠在青冥，落日垂鞭缓客程。不奈春烟笼暗淡， 
可堪秋雨洗分明。南边已放三千马，北面犹标百二城。 
只怕仙人抚高掌，年年相见是空行。主



   卷687_35 【游华州飞泉亭】吴融 

走马街南百亩池，碧莲花影倒参差。偶同人去红尘外， 
正值僧归落照时。万事已为春弃置，百忧须赖酒医治。 
殷勤待取前峰月，更倚阑干弄钓丝。主



   卷687_36 【池上双凫二首】吴融 

碧池悠漾小凫雏，两两依依只自娱。钓艇忽移还散去， 
寒鸱有意即相呼。可怜翡翠归云髻，莫羡鸳鸯入画图。 
幸是羽毛无取处，一生安稳老菰蒲。主

双凫狎得傍池台，戏藻衔蒲远又回。敢为稻粱凌险去， 
幸无鹰隼触波来。万丝春雨眠时乱，一片浓萍浴处开。 
不在笼栏夜仍好，月汀星沼剩裴回。斋



   卷687_37 【叶落】吴融 

红影飘来翠影微，一辞林表不知归。伴愁无色烟犹在， 
替恨成啼露未晞。若逐水流应万里，莫因风起便孤飞。 
楚郊千树秋声急，日暮纷纷惹客衣。斋



   卷687_38 【和皮博士赴上京观中修灵斋赠威仪尊师兼见寄】吴融 

霓结双旌羽缀裙，七星坛上拜元君。精诚有为天应感， 
章奏无私鬼怕闻。鹤驭已从烟际下，凤膏还向月中焚。 
白云乡路看看到，好驻流年翊圣文。斋



   卷687_39 【春雨】吴融 

霏霏漠漠暗和春，幂翠凝红色更新。寒入腻裘浓晓睡， 
细随油壁静香尘。连云似织休迷雁，带柳如啼好赠人。 
别有空阶寂寥事，绿苔狼藉落花频。斋



   卷687_40 【秋池】吴融 

冷涵秋水碧溶溶，一片澄明见底空。有日晴来云衬白， 
几时吹落叶浮红。香啼蓼穗娟娟露，乾动莲茎淅淅风。 
凌晓无端照衰发，便悲霜雪镜光中。斋



   卷687_41 【首阳山】吴融 

首阳山枕黄河水，上有两人曾饿死。不同天下人为非， 
兄弟相看自为是。遂令万古识君心，为臣贵义不贵身。 
精灵长在白云里，应笑随时饱死人。斋



   卷687_42 【太湖石歌】吴融 

洞庭山下湖波碧，波中万古生幽石。铁索千寻取得来， 
奇形怪状谁能识。初疑朝家正人立，又如战士方狙击。 
又如防风死后骨，又如於菟活时额。又如成人枫， 
又如害瘿柏。雨过上停泓，风来中有隙。想得沈潜水府时， 
兴云出雨蟠蛟螭。今来硉矹林庭上，长恐忽然生白浪。 
用时应不称娲皇，将去也堪随博望。噫嘻尔石好凭依， 
幸有方池并钓矶。小山丛桂且为伴，钟阜白云长自归。 
何必豪家甲第里，玉阑干畔争光辉。一朝荆棘忽流落， 
何异绮罗云雨飞。知



   卷687_43 【赠方干处士歌】吴融 

把笔尽为诗，何人敌夫子？句满天下口，名聒天下耳。 
不识朝，不识市，旷逍遥，闲徙倚。一杯酒，无万事； 
一叶舟，无千里。衣裳白云，坐卧流水。霜落风高忽相忆， 
惠然见过留一夕。一夕听吟十数篇，水榭林萝为岑寂。 
拂旦舍我亦不辞，携筇径去随所适。随所适，无处觅。 
云半片，鹤一只。主



   卷687_44 【李周弹筝歌（淮南韦太尉席上赠）】吴融 

古人云，丝不如竹，竹不如肉。乃知此语未必然， 
李周弹筝听不足。闻君七岁八岁时，五音六律皆生知。 
就中十三弦最妙，应宫出入年方少。青骢惯走长楸日， 
几度承恩蒙急召。一字雁行斜御筵，锵金戛羽凌非烟。 
始似五更残月里，凄凄切切清露蝉。又如石罅堆叶下， 
泠泠沥沥苍崖泉。鸿门玉斗初向地，织女金梭飞上天。 
有时上苑繁花发，有时太液秋波阔。当头独坐摐一声， 
满座好风生拂拂。天颜开，圣心悦，紫金白珠沾赐物。 
出来无暇更还家，且上青楼醉明月。年将六十艺转精， 
自写梨园新曲声。近来一事还惆怅，故里春荒烟草平。 
供奉供奉且听语，自昔兴衰看乐府。只如伊州与梁州， 
尽是太平时歌舞。旦夕君王继此声，不要停弦泪如雨。知



   卷687_45 【赠z6光上人草书歌】吴融 

篆书朴，隶书俗，草圣贵在无羁束。江南有僧名z6光，
紫毫一管能颠狂。人家好壁试挥拂，瞬目已流三五行。 
摘如钩，挑如拨，斜如掌，回如斡。又如夏禹锁淮神， 
波底出来手正拔。又如朱亥锤晋鄙，袖中抬起腕欲脱。 
有时软萦盈，一穗秋云曳空阔。有时瘦巉岩， 
百尺枯松露槎枿。忽然飞动更惊人，一声霹雳龙蛇活。 
稽山贺老昔所传，又闻能者惟张颠。上人致功应不下， 
其奈飘飘沧海边。可中一入天子国，络素裁缣洒毫墨。 
不系知之与不知，须言一字千金值。斋



   卷687_43 【赠李长史歌】吴融 

危栏压溪溪澹碧，翠袅红飘莺寂寂。此日长亭怆别离， 
座中忽遇吹芦客。双攘轻袖当高轩，含商吐羽凌非烟。 
初疑一百尺瀑布，八九月落香炉巅。又似鲛人为客罢， 
迸泪成珠玉盘泻。碧珊瑚碎震泽中，金锒铛撼龟山下。 
铿訇揭调初惊人，幽咽细声还感神。紫凤将雏叫山月， 
玄兔丧子啼江春。咨嗟长史出人艺，如何值此艰难际。 
可中长似承平基，肯将此为闲人吹。不是东城射雉处， 
即应南苑斗鸡时。白樱桃熟每先赏，红芍药开长有诗。 
卖珠曾被武皇问，薰香不怕贾公知。今来流落一何苦， 
江南江北九寒暑。翠华犹在橐泉中，一曲梁州泪如雨。 
长史长史听我语，从来艺绝多失所。罗君赠君两首诗， 
半是悲君半自悲。主



   卷687_44 【赠广利大师歌】吴融 

化人之心固甚难，自化之心更不易。化人可以程限之， 
自化元须有其志。在心为志者何人，今日得之于广利。 
三十年前识师初，正见把笔学草书。崩云落日千万状， 
随手变化生空虚。海北天南几回别，每见书踪转奇绝。 
近来兼解作歌诗，言语明快有气骨。坚如百炼钢， 
挺特不可屈。又如千里马，脱缰飞灭没。好是不雕刻， 
纵横冲口发。昨来示我十馀篇，咏杀江南风与月。 
乃知性是天，习是人。莫轻河边羖fG，飞作天上麒麟。 
但日新，又日新，李太白，非通神。古



   卷687_45 【古离别（杂言）】吴融 

紫鸾黄鹄虽别离，一举千里何难追。犹闻啼风与叫月， 
流连断续令人悲。赋情更有深缱绻，碧甃千寻尚为浅。 
蟾蜍正向清夜流，蛱蝶须教堕丝罥。莫道断丝不可续， 
丹穴凤凰胶不远。莫道流水不回波，海上两潮长自返。斋



   卷687_46 【风雨吟】吴融 

风骚骚，雨涔涔，长洲苑外荒居深。门外流水流澶漫， 
河边古木鸣萧森。夐无禽影，寂无人音。端然拖愁坐， 
万感丛于心。姑苏碧瓦十万户，中有楼台与歌舞。 
寻常倚月复眠花，莫说斜风兼细雨。 
应不知天地造化是何物，亦不知荣辱是何主。 
吾囷长满是太平，吾乐不极是天生。岂忧天下有大憝， 
四郊刁斗常铮铮。官军扰人甚于贼，将臣怕死唯守城。 
又岂复忧朝廷苦弛慢，中官转纵横。李膺勾党即罹患， 
窦武忠谋又未行。又岂忧文臣尽遭束高阁， 
文教从今日萧索。若更无人稍近前，把笔到头同一恶。 
可叹吴城城中人，无人与我交一言。蓬蒿满径尘一榻， 
独此闵闵何其烦。虽然小或可谋大，嫠妇之忧史尚存。 
况我长怀丈夫志，今来流落沧溟涘。有时惊事再咨嗟， 
因风因雨更憔悴。只有闲横膝上琴，怨伤怨恨聊相寄。 
伯牙海上感沧溟，何似今朝风雨思。斋



   卷687_47 【江行】吴融 

来时风，去时雨，萧萧飒飒春江浦。欹欹侧侧海门帆， 
轧轧哑哑洞庭橹。古



   卷687_48 【壁画折竹杂言】吴融 

枯缠藤，重欹雪。渭曲逢，湘江别。不是从来无本根， 
画工取势教摧折。知



   卷687_49 【古锦裾六韵（锦上有鹦鹉、鹤，陆处士有序）】吴融 

濯水经何日，随风故有人。绿衣犹偪画，丹顶尚迷真。 
暗淡云沈古，青苍藓剥新。映襟知惹泪，侵鞯想萦尘。 
掣曳无由睹，流传久自珍。武威应认得，牵挽几当春。知



   卷687_50 【赋得欲晓看妆面】吴融 

胧胧欲曙色，隐隐辨残妆。月始云中出，花犹雾里藏。 
眉边全失翠，额畔半留黄。转入金屏影，隈侵角枕光。 
有蝉隳鬓样，无燕著钗行。十二峰前梦，如何不断肠。知



   卷687_51 【府试雨夜帝里闻猿声】吴融 

雨滴秦中夜，猿闻峡外声。已吟何逊恨，还赋屈平情。 
暗逐哀鸿泪，遥含禁漏清。直疑游万里，不觉在重城。 
霎霎侵灯乱，啾啾入梦惊。明朝临晓镜，别有鬓丝生。知



   卷687_52 【题画柏】吴融 

不得月中桂，转思陵上柏。闲取画图看，烦纡果冰释。 
桂生在青冥，万古烟雾隔。下荫玄兔窟，上映嫦娥魄。 
圆缺且不常，高低图难测。若非假羽翰，折攀何由得。 
天远眼虚穿，夜阑头自白。未知陵上柏，一定不移易。 
有意兼松茂，无情从麝食。不在是非间，与人为愤激。 
他年上缣素，今日悬屋壁。灵怪不可知，风雨疑来逼。 
明朝归故园，唯此同所适。回首寄团枝，无劳惠消息。知



   卷687_53 【平望蚊子二十六韵】吴融 

天下有蚊子，候夜噆人肤。平望有蚊子，白昼来相屠。 
不避风与雨，群飞出菰蒲。扰扰蔽天黑，雷然随舳舻。 
利嘴入人肉，微形红且濡。振蓬亦不惧，至死贪膏腴。 
舟人敢停棹，陆者亦疾趋。南北百馀里，畏之如虎貙。 
噫嘻天地间，万物各有殊。阳者阳为伍，阴者阴为徒。 
蚊蚋是阴物，夜从喧墙隅。如何正曦赫，吞噬当通衢。 
人筋为尔断，人力为尔枯。衣巾秽且甚，盘馔腥有馀。 
岂是阳德衰，不能使消除。岂是有主者，此乡宜毒荼。 
吾闻蛇能螫，避之则无虞。吾闻虿有毒，见之可疾驱。 
唯是此蚊子，逢人皆病诸。江南夏景好，水木多萧疏。 
此中震泽路，风月弥清虚。前后几来往，襟怀曾未舒。 
朝既蒙襞积，夜仍跧蘧蒢。虽然好吟啸，其奈难踟蹰。 
人生有不便，天意当何如。谁能假羽翼，直上言红炉。斋



   卷687_54 【桃花】吴融 

满树和娇烂漫红，万枝丹彩灼春融。
何当结作千年实，将示人间造化工。



   卷687_55 【木笔花】吴融 

嫩如新竹管初齐，粉腻红轻样可携。
谁与诗人偎槛看，好于笺墨并分题。



   卷687_56 【浙东筵上有寄】吴融 

襄王席上一神仙，眼色相当语不传。见了又休真似梦， 
坐来虽近远于天。陇禽有意犹能说，江月无心也解圆。 
更被东风劝惆怅，落花时节定翩翩。斋



   卷687_57 【富水驿东楹有人题诗（笔迹柔媚，出自纤指）】吴融 

绣缨霞翼两鸳鸯，金岛银川是故乡。只合双飞便双死， 
岂悲相失与相忘。烟花夜泊红蕖腻，兰渚春游碧草芳。 
何事遽惊云雨别，秦山楚水两乖张。斋



   卷687_58 【上巳日】吴融 

本学多情刘武威，寻花傍水看春晖。
无端遇著伤心事，赢得凄凉索漠归。



   卷687_59 【隋堤】吴融 

搔首隋堤落日斜，已无馀柳可藏鸦。岸傍昔道牵龙舰， 
河底今来走犊车。曾笑陈家歌玉树，却随后主看琼花。 
四方正是无虞日，谁信黎阳有古家。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十八 
 
   
　 
　

　
 　



   卷688_1 【寄杜先生诗】孙偓 

蜀国信难遇，楚乡心更愁。我行同范蠡，师举效浮丘。 
他日相逢处，多应在十洲。知



   卷688_2 【赠南岳僧全玭】孙偓 

窠居过后更何人，传得如来法印真。
昨日祝融峰下见，草衣便是雪山□。



   卷688_3 【答门生王涣李德邻赵光胤王拯长句（一作裴贽诗）】孙偓 

谬持文柄得时贤，粉署清华次第迁。昔岁策名皆健笔， 
今朝称职并同年。各怀器业宁推让，俱上青霄肯后先。 
何事老夫犹赋咏，欲将酬和永留传。斋



   卷688_4 【句】孙偓 

好是步虚明月夜，瑞炉蜚下醮坛前。（见《玉堂闲话》）知



   卷688_5 【禁林闻晓莺】陆扆 

曙色分层汉，莺声绕上林。报花开瑞锦，催柳绽黄金。 
断续随风远，间关送月沈。语当温树近，飞觉禁园深。 
绣户惊残梦，瑶池啭好音。愿将栖息意，从此沃天心。知



   卷688_6 【句】陆扆 

今秋已约天台月。（《纪事》）斋



   卷688_7 【华州榜寄诸门生】薛昭纬 

时君过听委平衡，粉署华灯到晓明。开卷固难窥浩汗， 
执衡空欲慕公平。机云笔舌临文健，沈宋章篇发咏清。 
自笑观光辉（下阙）斋



   卷688_8 【谢银工】薛昭纬 

一碟毡根数十皴，盘中犹更有红鳞。
早知文字多辛苦，悔不当初学冶银。



   卷688_9 【闲居即事】陆翱 

衰柳迷隋苑，衡门啼暮鸦。茅厨烟不动，书牖日空斜。 
悔下东山石，贫于南阮家。沈忧损神虑，萱草自开花。主



   卷688_10 【赵氏北楼】陆翱 

殷勤赵公子，良夜竟相留。朗月生东海，仙娥在北楼。 
酒阑珠露滴，歌迥石城秋。本为愁人设，愁人到晓愁。斋



   卷688_11 【题马嵬驿（一作罗隐诗）】狄归昌 

马嵬烟柳正依依，重见銮舆幸蜀归。
泉下阿蛮应有语，这回休更怨杨妃。



   卷688_12 【蜀中登第答李搏六韵】裴廷裕 

何劳问我成都事，亦报君知便纳降。蜀柳笼堤烟矗矗， 
海棠当户燕双双。富春不并穷师子，濯锦全胜旱曲江。 
高卷绛纱扬氏宅，半垂红袖薛涛窗。浣花泛鹢诗千首， 
静众寻梅酒百缸。若说弦歌与风景，主人兼是碧油幢。古



   卷688_13 【偶题】裴廷裕 

微雨微风寒食节，半开半合木兰花。
看花倚柱终朝立，却似凄凄不在家。



   卷688_14 【闲宵望月】李沇 

卷箔舒红茵，当轩玩明月。懿哉深夜中，静听歌初发。 
苔含殿华湿，竹影蟾光洁。转扇来清风，援琴飞白雪。 
行愁景候变，坐恐流芳歇。桂影有馀光，兰灯任将灭。主



   卷688_15 【醮词】李沇 

犬咬天关闭，彩童呼仙吏。一封红篆书，为奏尘寰事。 
八极鳌柱倾，四溟龙鬣沸。长庚冷有芒，文曲淡无气。 
乌轮不再中，黄沙瘗腥鬼。请帝命真官，临云启金匮。 
方与清华宫，重正紫极位。旷古雨露恩，安得惜沾施。 
生人血欲尽，搀抢无饱意。古



   卷688_16 【巫山高】李沇 

抉天心，开地脉，浮动凌霄拂蓝碧。襄王端眸望不极， 
似睹瑶姬长叹息。巫妆不治独西望，暗泣红蕉抱云帐。 
君王妒妾梦荆宫，虚把金泥印仙掌。江涛迅激如相助， 
十二狞龙怒行雨。昆仑谩有通天路，九峰正在天低处。斋



   卷688_17 【梦仙谣】李沇 

海宫蹙浪收残月，挈壶掌事传更歇。银蟾半坠恨流咽， 
六鳌披月撼蓬阙。九炁真翁骑白犀，临池静听雌蛟啼。 
桂花裛露曙香冷，八窗玉朗惊晨鸡。裁纱剪罗贴丹凤， 
腻霞远闭瑶山梦。露干欲醉芙蕖塘，回首驱云朝正阳。主



   卷688_18 【秋霖歌】李沇 

西方龙儿口犹乳，初解驱云学行雨。纵恣群阴驾老虬， 
勺水蹄涔尽奔注。叶破苔黄未休滴，腻光透长狂莎色。 
恨无长剑一千仞，划断顽云看晴碧。主



   卷688_19 【方响歌】李沇 

敲金扣石声相凌，遥空冷静天正澄。宝瓶下井辘轳急， 
小娃弄索伤清冰。穿丝透管音未歇，回风绕指惊泉咽。 
季伦怒击珊瑚摧，灵芸整鬓步摇折。十六叶中侵素光， 
寒玲震月杂珮珰。云和不觉罢馀怨，莲峰一夜啼琴姜。 
急节写商商恨促，秦愁越调逡巡足。梦入仙楼戛残曲， 
飞霜棱棱上秋玉。斋



   卷688_20 【答王涣（一作孙偓诗）】裴贽 

谬持文柄得时贤，粉署清华次第迁。昔岁策名皆健笔， 
今朝称职并同年。各怀器业宁推让，俱上青霄肯后先。 
何事老夫犹赋咏，欲将酬和永留传。斋



   卷688_21 【薄命妾】卢汝弼 

君恩已断尽成空，追想娇欢恨莫穷。长为蕣花光晓日， 
谁知团扇送秋风。黄金买赋心徒切，清路飞尘信莫通。 
闲凭玉栏思旧事，几回春暮泣残红。斋



   卷688_22 【秋夕寓居精舍书事】卢汝弼 

叶满苔阶杵满城，此中多恨恨难平。疏檐看织蟏蛸网， 
暗隙愁听蟋蟀声。醉卧欲抛羁客思，梦归偏动故乡情。 
觉来独步长廊下，半夜西风吹月明。斋



   卷688_23 【闻雁】卢汝弼 

秋风萧瑟静埃氛，边雁迎风响咽群。瀚海应嫌霜下早， 
湘川偏爱草初薰。芦洲宿处依沙岸，榆塞飞时度晚云。 
何处最添羁客恨，竹窗残月酒醒闻。斋



   卷688_24 【鸳鸯】卢汝弼 

双浮双浴傍苔矶，蓼浦兰皋绣帐帏。长羡鹭鸶能洁白， 
不随鸂鶒斗毛衣。霞侵绿渚香衾暖，楼倚青云殿瓦飞。 
应笑随阳沙漠雁，洞庭烟暖又思归。斋



   卷688_25 【和李秀才边庭四时怨】卢汝弼 

春风昨夜到榆关，故国烟花想已残。
少妇不知归不得，朝朝应上望夫山。

卢龙塞外草初肥，雁乳平芜晓不飞。
乡国近来音信断，至今犹自著寒衣。

八月霜飞柳半黄，蓬根吹断雁南翔。
陇头流水关山月，泣上龙堆望故乡。

朔风吹雪透刀瘢，饮马长城窟更寒。
半夜火来知有敌，一时齐保贺兰山。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百八十九 
 
   
　 
　

　
 　



   卷689_1 【山居即事二首】陆希声 

君山苍翠接青冥，东走洮湖上洞庭。茅屋向阳梳白发， 
竹窗深夜诵丹经。涌泉回泬鱼龙气，怪石惊腾鸟兽形。 
为问前时金马客，此焉还作少微星。知

不是幽栖矫性灵，从来无意在膻腥。满川风物供高枕， 
四合云山借画屏。五鹿归来惊岳岳，孤鸿飞去入冥冥。 
君阳遁叟何为乐，一炷清香两卷经。主



   卷689_2 【阳羡杂咏十九首·苦行径】陆希声 

山前无数碧琅玕，一径清森五月寒。
世上何人怜苦节，应须细问子猷看。



   卷689_3 【阳羡杂咏十九首·梅花坞】陆希声 

冻蕊凝香色艳新，小山深坞伴幽人。
知君有意凌寒色，羞共千花一样春。



   卷689_4 【阳羡杂咏十九首·石兕台】陆希声 

大河波浪激潼关，青兕胡为伏此山。
遥想楚王云梦泽，蜺旌羽盖定空还。



   卷689_5 【阳羡杂咏十九首·讲易台】陆希声 

年逾知命志尤坚，独向青山更绝编。
天下有山山有水，养蒙肥遁正翛然。



   卷689_6 【阳羡杂咏十九首·观鱼亭】陆希声 

惠施徒自学多方，谩说观鱼理未长。
不得庄生濠上旨，江湖何以见相忘。



   卷689_7 【阳羡杂咏十九首·绿云亭】陆希声 

六月清凉绿树阴，小亭高卧涤烦襟。
羲皇向上何人到，永日时时弄素琴。



   卷689_8 【阳羡杂咏十九首·清辉堂】陆希声 

野人心地本无机，为爱茅檐倚翠微。
尽日尊前谁是客，秋山含水有清辉。



   卷689_9 【阳羡杂咏十九首·观妙庵】陆希声 

妙理难观旨甚深，欲知无欲是无心。
茅庵不异人间世，河上真人自可寻。



   卷689_10 【阳羡杂咏十九首·西阳亭】陆希声 

隔林残日照孤亭，玄晏先生酒未醒。
入夜莫愁迷下路，昔人犹在逐流萤。



   卷689_11 【阳羡杂咏十九首·弄云亭】陆希声 

自知无业致吾君，只向春山弄白云。
已共此山私断当，不须转辙重移文。



   卷689_12 【阳羡杂咏十九首·伏龟堂】陆希声 

盘崖蹙缩似灵龟，鬼谷先生隐遁时。
不独卷怀经世志，白云流水是心期。



   卷689_13 【阳羡杂咏十九首·桃花谷】陆希声 

君阳山下足春风，满谷仙桃照水红。
何必武陵源上去，涧边好过落花中。



   卷689_14 【阳羡杂咏十九首·含桃圃】陆希声 

小圃初晴风露光，含桃花发满山香。
看花对酒心无事，倍觉春来白日长。



   卷689_15 【阳羡杂咏十九首·茗坡】陆希声 

二月山家谷雨天，半坡芳茗露华鲜。
春醒酒病兼消渴，惜取新芽旋摘煎。



   卷689_16 【阳羡杂咏十九首·松岭】陆希声 

岭上青松手自栽，已能苍翠映莓苔。
岁寒本是君家事，好送清风月下来。



   卷689_17 【阳羡杂咏十九首·桃溪】陆希声 

芳草霏霏遍地齐，桃花脉脉自成溪。
也知百舌多言语，任向春风尽意啼。



   卷689_18 【阳羡杂咏十九首·李径】陆希声 

一径秾芳万蕊攒，风吹雨打未摧残。
怜君尽向高枝发，应为行人要整冠。



   卷689_19 【阳羡杂咏十九首·鸿盘】陆希声 

落落飞鸿渐始盘，青云起处剩须看。
如今天路多矰缴，纵使衔芦去也难。



   卷689_20 【阳羡杂咏十九首·偃月岭】陆希声 

山岭依稀偃月形，数层倚石叠空青。
几回雪夜寒光积，直似金光照户庭。



   卷689_21 【寄z6光上人】陆希声 

笔下龙蛇似有神，天池雷雨变逡巡。
寄言昔日不龟手，应念江头洴澼人。



   卷689_22 【喜杜荀鹤及第】李昭象 

深岩贫复病，榜到见君名。贫病浑如失，山川顿觉清。 
一春新酒兴，四海旧诗声。日使能吟者，西来步步轻。斋



   卷689_23 【赴举出山留寄山居郑参军】李昭象 

还如费冠卿，向此振高名。肯羡鱼须美，长夸鹤氅轻。 
理琴寒指倦，试药黑髭生。时泰难云卧，随看急诏行。古



   卷689_24 【题顾正字谿居】李昭象 

高敞吟轩近钓湾，尘中来似出人间。若教明月休生桂， 
应得危时共掩关。春酒夜棋难放客，短篱疏竹不遮山。 
莫夸恬淡胜荣禄，雁引行高未许闲。古



   卷689_25 【寄献山中顾公员外】李昭象 

抽却朝簪著钓蓑，近来声迹转巍峨。祥麟避网虽山野， 
丹凤衔书即薜萝。乍隐文章情更逸，久闲经济术翻多。 
深惭未副吹嘘力，竟困风埃争奈何。古



   卷689_26 【山中寄崔谏议】李昭象 

半生猿鸟共山居，吟月吟风两鬓疏。新句未尝忘教化， 
上才争忍不吹嘘。全家欲去干戈后，大国中兴礼乐初。 
从此升腾休说命，只希公道数封书。古



   卷689_27 【学仙词寄顾云】李昭象 

记得初传九转方，碧云峰下祝虚皇。丹砂未熟心徒切， 
白日难留鬓欲苍。无路洞天寻穆满，有时人世美刘郎。 
仙人恩重何由报，焚尽星坛午夜香。古



   卷689_28 【寄尉迟侍御】李昭象 

我眠青嶂弄澄潭，君戴貂蝉白玉篸。
应向谢公楼上望，九华山色在西南。



   卷689_29 【招西洞道者】李昭象 

危峰抹黛夹晴川，树簇红英草碧烟。
樵客云僧两无事，此中堪去觅灵仙。



   卷689_30 【句】李昭象 

投文得仕而今少，佩印还家古所荣。（送周繇之建德。 
《唐诗纪事》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十 
 
   
　 
　

　
 　



   卷690_1 【夏雨】王驾 

非惟消旱暑，且喜救生民。天地如蒸湿，园林似却春。 
洗风清枕簟，换夜失埃尘。又作丰年望，田夫笑向人。知



   卷690_2 【古意】王驾 

夫戍萧关妾在吴，西风吹妾妾忧夫。
一行书信千行泪，寒到君边衣到无。



   卷690_3 【社日（一作张演诗）】王驾 

鹅湖山下稻粱肥，豚栅鸡栖半掩扉。
桑柘影斜春社散，家家扶得醉人归。



   卷690_4 【雨晴】王驾 

雨前初见花间蕊，雨后兼无叶里花。
蛱蝶飞来过墙去，却疑春色在邻家。



   卷690_5 【乱后曲江（一作羊士谔诗）】王驾 

忆昔争游曲水滨，未春长有探春人。
游春人尽空池在，直至春深不似春。



   卷690_6 【过故友居】王驾 

邻笛寒吹日落初，旧居今已别人居。
乱来儿侄皆分散，惆怅僧房认得书。



   卷690_7 【上裴侍郎】王涣 

青衿七十榜三年，建礼含香次第迁。珠彩下连星错落， 
桂花曾对月婵娟。玉经磨琢多成器，剑拔沈埋更倚天。 
应念衔恩最深者，春来为寿拜尊前。斋



   卷690_8 【悼亡】王涣 

春来得病夏来加，深掩妆窗卧碧纱。为怯暗藏秦女扇， 
怕惊愁度阿香车。腰肢暗想风欺柳，粉态难忘露洗花。 
今日青门葬君处，乱蝉衰草夕阳斜。斋



   卷690_9 【惆怅诗十二首】王涣 

八蚕薄絮鸳鸯绮，半夜佳期并枕眠。
钟动红娘唤归去，对人匀泪拾金钿。

李夫人病已经秋，汉武看来不举头。
得所浓华销歇尽，楚魂湘血一生休。

谢家池馆花笼月，萧寺房廊竹飐风。
夜半酒醒凭槛立，所思多在别离中。

隋师战舰欲亡陈，国破应难保此身。
诀别徐郎泪如雨，镜鸾分后属何人。

七夕琼筵随事陈，兼花连蒂共伤神。
蜀王殿里三更月，不见骊山私语人。

夜寒春病不胜怀，玉瘦花啼万事乖。
薄幸檀郎断芳信，惊嗟犹梦合欢鞋。

呜咽离声管吹秋，妾身今日为君休。
齐奴不说平生事，忍看花枝谢玉楼。

青丝一绺堕云鬟，金剪刀鸣不忍看。
持谢君王寄幽怨，可能从此住人间。

陈宫兴废事难期，三阁空馀绿草基。
狎客沦亡丽华死，他年江令独来时。

晨肇重来路已迷，碧桃花谢武陵溪。
仙山目断无寻处，流水潺湲日渐西。

少卿降北子卿还，朔野离觞惨别颜。
却到茂陵唯一恸，节毛零落鬓毛斑。

梦里分明入汉宫，觉来灯背锦屏空。
紫台月落关山晓，肠断君恩信画工。



   卷690_10 【江上雨】戴司颜 

非不欲前去，此情非自由。星辰照何处，风雨送凉秋。 
寒锁空江梦，声随黄叶愁。萧萧犹未已，早晚去蘋洲。斋



   卷690_11 【塞上】戴司颜 

空迹昼苍茫，沙腥古战场。逢春多霰雪，生计在牛羊。 
冷角吹乡泪，干榆落梦床。从来山水客，谁谓到渔阳。古



   卷690_12 【句】戴司颜 

远来朝凤阙，归去恋元侯。（赠僧，见《纪事》）主



   卷690_13 【投谢钱武肃】吴仁璧 

东门上相好知音，数尽台前郭隗金。累重虽然容食椹， 
力微无计报焚林。弊貂不称芙蓉幕，衰朽仍惭玳瑁簪。 
十里溪光一山月，可堪从此负归心。主



   卷690_14 【客路】吴仁璧 

人寰急景如波委，客路浮云似盖轻。
回首故山天外碧，十年无计却归耕。



   卷690_15 【南徐题友人郊居】吴仁璧 

门前樵径连江寺，岸下渔矶系海槎。
待到秋深好时节，与君长醉隐侯家。



   卷690_16 【读度人经寄郑仁表】吴仁璧 

身虽一旦尘中老，名拟三清会里题。
二午九斋馀日在，请君相伴醉如泥。



   卷690_17 【秋日听僧弹琴】吴仁璧 

金徽玉轸韵泠然，言下浮生指下泉。
恰称秋风西北起，一时吹入碧湘烟。



   卷690_18 【贾谊】吴仁璧 

扶持一疏满遗编，汉陛前头正少年。
谁道恃才轻绛灌，却将惆怅吊湘川。



   卷690_19 【春雪】吴仁璧 

雪霁凝光入坐寒，天明犹自卧袁安。
貂裘穿后鹤氅敝，自此风流不足看。



   卷690_20 【衰柳】吴仁璧 

金风渐利露珠团，广陌长堤黛色残。
水殿狂游隋炀帝，一千馀里可堪看。



   卷690_21 【凤仙花】吴仁璧 

香红嫩绿正开时，冷蝶饥蜂两不知。
此际最宜何处看，朝阳初上碧梧枝。



   卷690_22 【金钱花】吴仁璧 

浅绛浓香几朵匀，日熔金铸万家新。
堪疑刘宠遗芳在，不许山阴父老贫。



   卷690_23 【钱塘鹤】吴仁璧 

人间路霭青天半，鳌岫云生碧海涯。
虽抱雕笼密扃钥，可能长在叔伦家。



   卷690_24 【句】吴仁璧 

为惜苔钱妨换砌，因怜山色旋开尊。（闲居）古

高阁烟霞禅客睡，满城尘土世人忙。（游法华寺）斋

五龙金角向星斗，三洞玉音愁鬼神。（赠道士）主

蒲草薄裁连蒂白，胭脂浓染半葩红。（题莺粟花， 
以上并《雅言杂载》）古



   卷690_25 【奉试麦垄多秀色】汪极 

南陌生岐穗，农家乐事多。塍畦交茂绿，苗实际清和。 
日布玲珑影，风翻浩荡波。来牟知帝力，含哺有衢歌。知



   卷690_26 【下第戏状元崔昭纬】张曙1 

千里江山陪骥尾，五更风水失龙鳞。
昨夜浣花溪上雨，绿杨芳草为何人。



   卷690_27 【赠天台王处士】林嵩 

深隐天台不记秋，琴台长别一何愁。茶烟岩外云初起， 
新月潭心钓未收。映宇异花丛发好，穿松孤鹤一声幽。 
赤城不掩高宗梦，宁久悬冠枕瀑流。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十二 
 
   
　 
　

　
 　



   卷692_1 【冬末同友人泛潇湘】杜荀鹤 

残腊泛舟何处好，最多吟兴是潇湘。就船买得鱼偏美， 
踏雪沽来酒倍香。猿到夜深啼岳麓，雁知春近别衡阳。 
与君剩采江山景，裁取新诗入帝乡。知



   卷692_2 【赠李镡（镡自维扬遇乱，东入山中）】杜荀鹤 

君行君文天合知，见君如此我兴悲。只残三口兵戈后， 
才到孤村雨雪时。著卧衣裳难办洗，旋求粮食莫供炊。 
地炉不暖柴枝湿，犹把蒙求授小儿。知



   卷692_3 【旅中卧病】杜荀鹤 

秋来谁料病相萦，枕上心犹算去程。风射破窗灯易灭， 
月穿疏屋梦难成。故园何啻三千里，新雁才闻一两声。 
我自与人无旧分，非干人与我无情。知



   卷692_4 【旅泊遇郡中叛乱示同志】杜荀鹤 

握手相看谁敢言，军家刀剑在腰边。遍搜宝货无藏处， 
乱杀平人不怕天。古寺拆为修寨木，荒坟开作甃城砖。 
郡侯逐出浑闲事，正是銮舆幸蜀年。知



   卷692_5 【赠秋浦张明府】杜荀鹤 

君为秋浦三年宰，万虑关心两鬓知。人事旋生当路县， 
吏才难展用兵时。农夫背上题军号，贾客船头插战旗。 
他日亲知问官况，但教吟取杜家诗。知



   卷692_6 【雪】杜荀鹤 

风搅长空寒骨生，光于晓色报窗明。江湖不见飞禽影， 
岩谷时闻折竹声。巢穴几多相似处，路岐兼得一般平。 
拥袍公子休言冷，中有樵夫跣足行。知



   卷692_7 【题庐岳刘处士草堂】杜荀鹤 

仙境闲寻采药翁，草堂留话一宵同。若看山下云深处， 
直是人间路不通。泉领藕花来洞口，月将松影过溪东。 
求名心在闲难遂，明日马蹄尘土中。知



   卷692_8 【山中寄诗友】杜荀鹤 

山深长恨少同人，览景无时不忆君。庭果自从霜后熟， 
野猿频向屋边闻。琴临秋水弹明月，酒就东山酌白云。 
仙桂算攀攀合得，平生心力尽于文。知



   卷692_9 【秋宿临江驿】杜荀鹤 

南来北去二三年，年去年来两鬓斑。举世尽从愁里老， 
谁人肯向死前闲。渔舟火影寒归浦，驿路铃声夜过山。 
身事未成归未得，听猿鞭马入长关。知



   卷692_10 【题瓦棺寺真上人院矮桧】杜荀鹤 

天生仙桧是长材，栽桧希逢此最低。一自旧山来砌畔， 
几番凡木与云齐。迥无斜影教僧踏，免有闲枝引鹤栖。 
今日偶题题似着，不知题后更谁题。知



   卷692_11 【江下初秋寓泊】杜荀鹤 

濛濛烟雨蔽江村，江馆愁人好断魂。自别家来生白发， 
为侵星起谒朱门。也知柳欲开春眼，争奈萍无入土根。 
兄弟无书雁归北，一声声觉苦于猿。知



   卷692_12 【投从叔补阙】杜荀鹤 

吾宗不谒谒诗宗，常仰门风继国风。空有篇章传海内， 
更无亲族在朝中。其来虽愧源流浅，所得须怜雅颂同。 
三十年吟到今日，不妨私荐亦成公。知



   卷692_13 【赠张员外儿】杜荀鹤 

张公一子才三岁，闻客吟声便出来。唤物舌头犹未稳， 
诵诗心孔迥然开。天生便是成家庆，年长终为间世才。 
月里桂枝知有分，不劳诸丈作梯媒。知



   卷692_14 【重阳日有作】杜荀鹤 

一为重阳上古台，乱时谁见菊花开。偷撏白发真堪笑， 
牢锁黄金实可哀。是个少年皆老去，争知荒冢不荣来。 
大家拍手高声唱，日未沈山且莫回。知



   卷692_15 【入关寄九华友人】杜荀鹤 

坐床难稳露蝉新，便作东西马上身。醲酒却输耽睡客， 
好山翻对不吟人。无多志气禁离别，强半年光属苦辛。 
箧里篇章头上雪，未知谁恋杏园春。知



   卷692_16 【送李镡游新安】杜荀鹤 

邯郸李镡才峥嵘，酒狂诗逸难干名。气直不与儿辈洽， 
醉来拟共天公争。孤店夜烧枯叶坐，乱时秋踏早霜行。 
一间茅屋住不稳，刚出为人平不平。知



   卷692_17 【冬末自长沙游桂岭留献所知】杜荀鹤 

家隔重湖归未期，更堪南去别深知。前程笑到山多处， 
上马愁逢岁尽时。四海内无容足地，一生中有苦心诗。 
朱门只见朱门事，独把孤寒问阿谁。知



   卷692_18 【送福昌周繇少府归宁兼谋隐】杜荀鹤 

少见古人无远虑，如君真得古人情。登科作尉官虽小， 
避世安亲禄已荣。一路水云生隐思，几山猿鸟认吟声。 
知君未作终焉计，要著文章待太平。知



   卷692_19 【贺顾云侍御府主与子弟奏官（敕下时，年七岁）】杜荀鹤 

青桂朱袍不贺兄，贺兄荣是见儿荣。孝经始向堂前彻， 
官诰当从幕下迎。戏把蓝袍包果子，娇将竹笏恼先生。 
自惭乱世无知己，弟侄鞭牛傍陇耕。知



   卷692_20 【舟行即事】杜荀鹤 

年少髭须雪欲侵，别家三日几般心。朝随贾客忧风色， 
夜逐渔翁宿苇林。秋水鹭飞红蓼晚，暮山猿叫白云深。 
重阳酒熟茱萸紫，却向江头倚棹吟。知



   卷692_21 【乱后山居】杜荀鹤 

从乱移家拟傍山，今来方办买山钱。九州有路休为客， 
百岁无愁即是仙。野叟并田锄暮雨，溪禽同石立寒烟。 
他人似我还应少，如此安贫亦荷天。知



   卷692_22 【山居寄同志】杜荀鹤 

茅斋深僻绝轮蹄，门径缘莎细接溪。垂钓石台依竹垒， 
待宾茶灶就岩泥。风生谷口猿相叫，月照松头鹤并栖。 
不是无端过时日，拟从窗下蹑云梯。知



   卷692_23 【将入关安陆遇兵寇】杜荀鹤 

家贫无计早离家，离得家来蹇滞多。已是数程行雨雪， 
更堪中路阻兵戈。几州户口看成血，一旦天心却许和。 
四面烟尘少无处，不知吾土自如何。知



   卷692_24 【夏日登友人书斋林亭】杜荀鹤 

暑天长似秋天冷，带郭林亭画不如。蝉噪槛前遮日竹， 
鹭窥池面弄萍鱼。抛山野客横琴醉，种药家僮踏雪锄。 
众惜君才堪上第，莫因居此与名疏。知



   卷692_25 【寄临海姚中丞】杜荀鹤 

夏辞旌旆已秋深，永夕思量泪满襟。风月易斑搜句鬓， 
星霜难改感恩心。寻花洞里连春醉，望海楼中彻晓吟。 
虽有梦魂知处所，去来多被角声侵。知



   卷692_26 【秋日闲居寄先达】杜荀鹤 

到头身事欲何为，窗下工夫鬓上知。乍可百年无称意， 
难教一日不吟诗。风驱早雁冲湖色，雨挫残蝉点柳枝。 
自古书生也如此，独堪惆怅是明时。知



   卷692_27 【题觉禅和】杜荀鹤 

少见修行得似师，茅堂佛像亦随时。禅衣衲后云藏线， 
夏腊高来雪印眉。耕地诫侵连冢土。伐薪教护带巢枝。 
有时问着经中事，却道山僧总不知。知



   卷692_28 【感秋】杜荀鹤 

年年名路谩辛勤，襟袖空多马上尘。画戟门前难作客， 
钓鱼船上易安身。冷烟粘柳蝉声老，寒渚澄星雁叫新。 
自是侬家无住处，不关天地窄于人。知



   卷692_29 【题德玄上人院】杜荀鹤 

刳得心来忙处闲，闲中方寸阔于天。浮生自是无空性， 
长寿何曾有百年。罢定磬敲松罅月，解眠茶煮石根泉。 
我虽未似师披衲，此理同师悟了然。知



   卷692_30 【春日山居寄友人】杜荀鹤 

野吟何处最相宜，春景暄和好入诗。高下麦苗新雨后， 
浅深山色晚晴时。半岩云脚风牵断，平野花枝鸟踏垂。 
倒载干戈是何日，近来麋鹿欲相随。知



   卷692_31 【怀庐岳旧隐】杜荀鹤 

一别三年长在梦，梦中时蹑石棱层。泉声入夜方堪听， 
山色逢秋始好登。岩鹿惯随锄药叟，溪鸥不怕洗苔僧。 
人间有许多般事，求要身闲直未能。知



   卷692_32 【投长沙裴侍郎】杜荀鹤 

此身虽贱道长存，非谒朱门谒孔门。只望至公将卷读， 
不求朝士致书论。垂纶雨结渔乡思，吹木风传雁夜魂。 
男子受恩须有地，平生不受等闲恩。知



   卷692_33 【和友人见题山居】杜荀鹤 

避时多喜葺居成，七字君题万象清。开户晓云连地白， 
访人秋月满山明。庭前树瘦霜来影，洞口泉喷雨后声。 
有景供吟且如此，算来何必躁于名。知



   卷692_34 【献长沙王侍郎】杜荀鹤 

文星渐见射台星，皆仰为霖沃众情。天泽逼来逢圣主， 
辞林盛去得书生。云妆岳色供吟景，月浩湘流递政声。 
美化事多难讽诵，未如耕钓口分明。知



   卷692_35 【春日登楼遇雨】杜荀鹤 

忽地晴天作雨天，全无暑气似秋间。看看水没来时路， 
渐渐云藏望处山。风趁鹭鸶双出苇，浪催渔父尽归湾。 
一心准拟闲登眺，却被诗情使不闲。知



   卷692_36 【春日行次钱塘却寄台州姚中丞】杜荀鹤 

岂为无心求上第，难安帝里为家贫。江南江北闲为客， 
潮去潮来老却人。两岸雨收莺语柳，一楼风满角吹春。 
花前不独垂乡泪，曾是朱门寄食身。知



   卷692_37 【投江上崔尚书】杜荀鹤 

此生何路出尘埃，犹把中才谒上才。闭户十年专笔砚， 
仰天无处认梯媒。马前霜叶催归去，枕上边鸿唤觉来。 
若许登门换鬐鬣，必应辛苦事风雷。知



   卷692_38 【书事投所知】杜荀鹤 

古陌寒风来去吹，马蹄尘旋上麻衣。虽然干禄无休意， 
争奈趋时不见机。诗思趁云从岳涌，乡心随雁绕湖飞。 
肯将骨肉轻离别，未遇人知未得归。知



   卷692_39 【秋日湖外书事】杜荀鹤 

十五年来笔砚功，只今犹在苦贫中。三秋客路湖光外， 
万里乡关楚邑东。鸟径杖藜山翳雨，猿林欹枕树摇风。 
朱门处处若相似，此命到头通不通。知



   卷692_40 【题宗上人旧院】杜荀鹤 

此院重来事事乖，半欹茅屋草侵阶。啄生鸦忆啼松枿。 
接果猿思啸石崖。壁上尘粘蒲叶扇，床前苔烂笋皮鞋。 
分明记得谈空日，不向秋风更怆怀。知



   卷692_41 【乱后出山逢高员外】杜荀鹤 

自从乱后别京关，一入烟萝十五年。重出故山生白发， 
却装新卷谒清贤。窗回旅梦城头角，柳结乡愁雨后蝉。 
名姓暗投心暗祝，永期收拾向门前。知



   卷692_42 【赠友人罢举赴交趾辟命】杜荀鹤 

罢却名场拟入秦，南行无罪似流人。纵经商岭非驰驿， 
须过长沙吊逐臣。舶载海奴镮硾耳，象驼蛮女彩缠身。 
如何待取丹霄桂，别赴嘉招作上宾。知



   卷692_43 【山中寡妇（一作时世行）】杜荀鹤 

夫因兵死守蓬茅，麻苎衣衫鬓发焦。桑柘废来犹纳税， 
田园荒后尚征苗。时挑野菜和根煮，旋斫生柴带叶烧。 
任是深山更深处，也应无计避征徭。知



   卷692_44 【访蔡融因题】杜荀鹤 

杖藜时复过荒郊，来到君家不忍抛。每见苦心修好事， 
未尝开口怨平交。一溪寒色渔收网，半树斜阳鸟傍巢。 
必若天工主人事，肯交吾子委衡茅。知



   卷692_45 【闲居书事】杜荀鹤 

竹门茅屋带村居，数亩生涯自有馀。鬓白只应秋炼句， 
眼昏多为夜抄书。雁惊风浦渔灯动，猿叫霜林橡实疏。 
待得功成即西去，时清不问命何如。知



   卷692_46 【友人赠舍弟依韵戏和】杜荀鹤 

吾家此弟有何知，多愧君开道业基。不觉裹头成大汉， 
昨来竹马作童儿。还缘世遇兵戈闹，只恐身修礼乐迟。 
及见和诗诗自好，eh公不到更何时。知



   卷692_47 【乱后逢村叟（一作时世行）】杜荀鹤 

经乱衰翁居破村，村中何事不伤魂。因供寨木无桑柘， 
为著乡兵绝子孙。还似平宁征赋税，未尝州县略安存。 
至于鸡犬皆星散，日落前山独倚门。知



   卷692_48 【赠元上人】杜荀鹤 

多少僧中僧行高，偈成流落遍僧抄。经窗月静滩声到， 
石径人稀藓色交。垂露竹粘蝉落壳，窣云松载鹤栖巢。 
煮茶童子闲胜我，犹得依时把磬敲。知



   卷692_49 【下第东归道中作】杜荀鹤 

一回落第一宁亲，多是途中过却春。心火不销双鬓雪， 
眼泉难濯满衣尘。苦吟风月唯添病，遍识公卿未免贫。 
马壮金多有官者，荣归却笑读书人。知



   卷692_50 【夏日留题张山人林亭】杜荀鹤 

此中偏称夏中游，时有风来暑气收。涧底松摇千尺雨， 
庭中竹撼一窗秋。求猿句寄山深寺，乞鹤书传海畔洲。 
闲与先生话身事，浮名薄宦总悠悠。知



   卷692_51 【伤病马】杜荀鹤 

此马堪怜力壮时，细匀行步恐尘知。骑来未省将鞭触， 
病后长教觅药医。顾主强抬和泪眼，就人轻刷带疮皮。 
只今筋骨浑全在，春暖莎青放未迟。知



   卷692_52 【馆舍秋夕】杜荀鹤 

寒雨萧萧灯焰青，灯前孤客难为情。兵戈闹日别乡国， 
鸿雁过时思弟兄。冷极睡无离枕梦，苦多吟有彻云声。 
出门便作还家计，直至如今计未成。知



   卷692_53 【送僧赴黄山沐汤泉兼参禅宗长老】杜荀鹤 

闻有汤泉独去寻，一瓶一钵一无金。不愁乱世兵相害， 
却喜寒山路入深。野老祷神鸦噪庙，猎人冲雪鹿惊林。 
患身是幻逢禅主，水洗皮肤语洗心。知



   卷692_54 【哭山友】杜荀鹤 

十载同栖庐岳云，寒烧枯叶夜论文。在生未识公卿面， 
至死不离麋鹿群。从见蓬蒿丛坏屋，长忧雨雪透荒坟。 
把君诗句高声读，想得天高也合闻。知



   卷692_55 【献池州牧】杜荀鹤 

池阳今日似渔阳，大变凶年作小康。江路静来通客货， 
郡城安后绝戎装。分开野色收新麦，惊断莺声摘嫩桑。 
纵有逋民归未得，远闻仁政旋还乡。知



   卷692_56 【送韦书记归京（座主侍郎同举）】杜荀鹤 

韦杜相逢眼自明，事连恩地倍牵情。闻归帝里愁攀送， 
知到师门话姓名。朝客半修前辈礼，古人多重晚年荣。 
从来有泪非无泪，未似今朝泪满缨。知



   卷692_57 【献郑给事】杜荀鹤 

化行邦域二年春，樵唱渔歌日日新。未降诏书酬善政， 
不知天泽答何人。秋登岳寺云随步，夜宴江楼月满身。 
他日朱门恐难扫，沙堤新筑必无尘。知



   卷692_58 【赠休禅和】杜荀鹤 

为僧难得不为僧，僧戒僧仪未是能。弟子自知心了了， 
吾师应为醉腾腾。多生觉悟非关衲，一点分明不在灯。 
只道诗人无佛性，长将二雅入三乘。知



   卷692_59 【送李先辈从知塞上】杜荀鹤 

去草军书出帝乡，便从城外学戎装。好随汉将收胡土， 
莫遣胡兵近汉疆。洒碛雪粘旗力重，冻河风揭角声长。 
此行也是男儿事，莫向征人恃桂香。知



   卷692_60 【和友人送弟】杜荀鹤 

君说无家只弟兄，此中言别若为情。干戈闹日分头去， 
山水寒时信路行。月下断猿空有影，雪中孤雁却无声。 
我今骨肉虽饥冻，幸喜团圆过乱兵。知



   卷692_61 【酬张员外见寄】杜荀鹤 

分应天与吟诗老，如此兵戈不废诗。生在世间人不识， 
死于泉下鬼应知。啼花蜀鸟春同苦，叫雪巴猿昼共饥。 
今日逢君惜分手，一枝何校一年迟。知



   卷692_62 【献新安于尚书】杜荀鹤 

九土雄师竟若何，未如良牧与天和。月留清俸资家少， 
岁计阴功及物多。四野绿云笼稼穑，千山明月静干戈。 
行人耳满新安事，尽是无愁父老歌。知



   卷692_63 【乱后书事寄同志】杜荀鹤 

九土如今尽用兵，短戈长戟困书生。思量在世头堪白， 
画度归山计未成。皇泽正沾新将士，侯门不是旧公卿。 
到头诗卷须藏却，各向渔樵混姓名。知



   卷692_64 【中山临上人院观牡丹寄诸从事】杜荀鹤 

闲来吟绕牡丹丛，花艳人生事略同。半雨半风三月内， 
多愁多病百年中。开当韶景何妨好，落向僧家即是空。 
一境别无唯此有，忍教醒坐对支公。知



   卷692_65 【投宣谕张侍郎乱后遇毗陵】杜荀鹤 

此生今日似前生，重著麻衣特地行。经乱后囊新卷轴， 
出山来见旧公卿。雨笼蛩壁吟灯影，风触蝉枝噪浪声。 
闻道中兴重人物，不妨西去马蹄轻。知



   卷692_66 【下第投所知】杜荀鹤 

落第愁生晓鼓初，地寒才薄欲何如。不辞更写公卿卷， 
却是难修骨肉书。御苑早莺啼暖树，钓乡春水浸贫居。 
拟离门馆东归去，又恐重来事转疏。知



   卷692_67 【哭方干】杜荀鹤 

何言寸禄不沾身，身没诗名万古存。况有数篇关教化， 
得无馀庆及儿孙。渔樵共垒坟三尺，猿鹤同栖月一村。 
天下未宁吾道丧，更谁将酒酹吟魂。知



   卷692_68 【秋日泊浦江】杜荀鹤 

一帆程歇九秋时，漠漠芦花拂浪飞。寒浦更无船并宿， 
暮山时见鸟双归。照云烽火惊离抱，剪叶风霜逼暑衣。 
江月渐明汀露湿，静驱吟魄入玄微。知



   卷692_69 【白发吟】杜荀鹤 

一茎两茎初似丝，不妨惊度少年时。几人乱世得及此， 
今我满头何足悲。九转灵丹那胜酒，五音清乐未如诗。 
家山苍翠万馀尺，藜杖楮冠输老儿。知



   卷692_70 【下第寄池州郑员外】杜荀鹤 

省出蓬蒿修谒初，蒙知曾不见生疏。侯门数处将书荐， 
帝里经年借宅居。未必有诗堪讽诵，只怜无援过吹嘘。 
如今足得成持取，莫使江湖却钓鱼。知



   卷692_71 【塞上】杜荀鹤 

旌旗鬣鬣汉将军，闲出巡边帝命新。沙塞旋收饶帐幕， 
犬戎时杀少烟尘。冰河夜渡偷来马，雪岭朝飞猎去人。 
独作书生疑不稳，软弓轻剑也随身。知



   卷692_72 【赠题兜率寺闲上人院】杜荀鹤 

人间寺应诸天号，真行僧禅此寺中。百岁有涯头上雪， 
万般无染耳边风。挂帆波浪惊心白，上马尘埃翳眼红。 
毕竟浮生谩劳役，算来何事不成空。知



   卷692_73 【别四明钟尚书】杜荀鹤 

九华天际碧嵯峨，无奈春来入梦何。难与英雄论教化， 
却思猿鸟共烟萝。风前柳态闲时少，雨后花容淡处多。 
都大人生有离别，且将诗句代离歌。知



   卷692_74 【题护国大师塔】杜荀鹤 

莫认双林是佛林，禅栖无地亦无金。塔前尽礼灰来相， 
衲下谁宗印了心。笠象胤明双不见，线源分派寸难寻。 
吾师觉路余知处，大藏经门一夜吟。知



   卷692_75 【春日山中对雪有作】杜荀鹤 

竹树无声或有声，霏霏漠漠散还凝。岭梅谢后重妆蕊， 
岩水铺来却结冰。牢系鹿儿防猎客，满添茶鼎候吟僧。 
好将膏雨同功力，松径莓苔又一层。知



   卷692_76 【山中对雪有作】杜荀鹤 

一浑乾坤万象收，唯应不壅大江流。虎狼遇猎难藏迹， 
松柏因风易举头。玉帐英雄携妓赏，山村鸟雀共民愁。 
岂堪久蔽苍苍色，须放三光照九州。知



   卷692_77 【戏题王处士书斋】杜荀鹤 

先生高兴似樵渔，水鸟山猿一处居。石径可行苔色厚， 
钓竿时斫竹丛疏。欺春只爱和醅酒，讳老犹看夹注书。 
莫道无金空有寿，有金无寿欲何如。知



   卷692_78 【早发】杜荀鹤 

东窗未明尘梦苏，呼童结束登征途。落叶铺霜马蹄滑， 
寒猿啸月人心孤。时逆帽檐风刮顶，旋呵鞭手冻粘须。 
青云快活一未见，争得安闲钓五湖。知



   卷692_79 【题仇处士郊居（处士弃官卜居）】杜荀鹤 

江南景簇此林亭，手板蓝裾自可轻。洞里客来无俗话， 
郭中人到有公情。闲敲岩果呼猿接，时钓溪鱼引鹤争。 
笑我有诗三百首，马蹄红日急于名。知



   卷692_80 【依韵次同年张曙先辈见寄之什】杜荀鹤 

天上诗名天下传，引来齐列玉皇前。大仙录后头无雪， 
至药成来灶绝烟。笑蹑紫云金作阙，梦抛尘世铁为船。 
九华山叟惊凡骨，同到蓬莱岂偶然。知



   卷692_81 【乱后逢李昭象叙别】杜荀鹤 

李生李生何所之，家山窣云胡不归。兵戈到处弄性命， 
礼乐向人生是非。却与野猿同橡坞，还将溪鸟共渔矶。 
也知不是男儿事，争奈时情贱布衣。知



   卷692_82 【晚春寄同年张曙先辈】杜荀鹤 

莫将时态破天真，只合高歌醉过春。易落好花三个月， 
难留浮世百年身。无金润屋浑闲事，有酒扶头是了人。 
恩地未酬闲未得，一回醒话一沾巾。知



   卷692_83 【长安春感】杜荀鹤 

出京无计住京难，深入东风转索然。满眼有花寒食下， 
一家无信楚江边。此时晴景愁于雨，是处莺声苦却蝉。 
公道算来终达去，更从今日望明年。知



   卷692_84 【登灵山水阁贻钓者】杜荀鹤 

江上见僧谁是了，修斋补衲日劳身。未胜渔父闲垂钓， 
独背斜阳不采人。纵有风波犹得睡，总无蓑笠始为贫。 
瓦瓶盛酒瓷瓯酌，荻浦芦湾是要津。知



   卷692_85 【赠溧水崔少府】杜荀鹤 

庭户萧条燕雀喧，日高窗下枕书眠。只闻留客教沽酒， 
未省逢人说料钱。洞口礼星披鹤氅，溪头吟月上渔船。 
九华山叟心相许，不计官卑赠一篇。知



   卷692_86 【读张仆射诗（曾应举，不及第，投笔领郡）】杜荀鹤 

秋吟一轴见心胸，万象搜罗咏欲空。才大却嫌天上桂， 
世危翻立阵前功。廉颇解武文无说，谢脁能文武不通。 
双美总输张太守，二南章句六钧弓。知



   卷692_87 【题所居村舍】杜荀鹤 

家随兵尽屋空存，税额宁容减一分。衣食旋营犹可过， 
赋输长急不堪闻。蚕无夏织桑充寨，田废春耕犊劳军。 
如此数州谁会得，杀民将尽更邀勋。知



   卷692_88 【献钱塘县罗著作判官】杜荀鹤 

还乡夫子遇贤侯，抚字情知不自由。莫把一名专懊恼， 
放教双眼绝冤仇。猩袍懒著辞公宴，鹤氅闲披访道流。 
犹有九华知己在，羡君高卧早回头。知



   卷692_89 【遣怀】杜荀鹤 

驱驰岐路共营营，只为人间利与名。红杏园中终拟醉， 
白云山下懒归耕。题桥每念相如志，佩印当期季子荣。 
谩道强亲堪倚赖，到头须是有前程。知



   卷692_90 【长安道中有作】杜荀鹤 

回头不忍看羸僮，一路行人我最穷。马迹蹇于槐影里， 
钓船抛在月明中。帽檐晓滴淋蝉露，衫袖时飘卷雁风。 
子细寻思底模样，腾腾又过玉关东。知



   卷692_91 【题开元寺门阁】杜荀鹤 

一登高阁眺清秋，满目风光尽胜游。何处画桡寻绿水， 
几家鸣笛咽红楼。云山已老应长在，岁月如波只暗流。 
唯有禅居离尘俗，了无荣辱挂心头。知



   卷692_92 【出关投孙侍御】杜荀鹤 

东归还著旧麻衣，争免花前有泪垂。每岁春光九十日， 
一生年少几多时。青云寸禄心耕早，明月仙枝分种迟。 
不为感恩酬未得，五湖闲作钓鱼师。知



   卷692_93 【送项山人归天台】杜荀鹤 

因话天台归思生，布囊藤杖笑离城。不教日月拘身事， 
自与烟萝结野情。龙镇古潭云色黑，露淋秋桧鹤声清。 
此中是处堪终隐，何要世人知姓名。知



   卷692_94 【题衡阳隐士山居】杜荀鹤 

闲居不问世如何，云起山门日已斜。放鹤去寻三岛客， 
任人来看四时花。松醪腊酝安神酒，布水宵煎觅句茶。 
毕竟金多也头白，算来争得似君家。知



   卷692_95 【题江寺禅和】杜荀鹤 

江寺禅僧似悟禅，坏衣芒履住茅轩。懒求施主修真像， 
翻说经文是妄言。出浦钓船惊宿雁，伐岩樵斧迸寒猿。 
行人莫问师宗旨，眼不浮华耳不喧。知



   卷692_96 【题弟侄书堂】杜荀鹤 

何事居穷道不穷，乱时还与静时同。家山虽在干戈地， 
弟侄常修礼乐风。窗竹影摇书案上，野泉声入砚池中。 
少年辛苦终身事，莫向光阴惰寸功。知



   卷692_97 【和友人寄长林孟明府】杜荀鹤 

为政为人渐见心，长才聊屈宰长林。莫嫌月入无多俸， 
须喜秋来不废吟。寒雨旋疏丛菊艳，晚风时动小松阴。 
讼庭闲寂公书少，留客看山索酒斟。知



   卷692_98 【戏赠渔家】杜荀鹤 

见君生计羡君闲，求食求衣有底难。养一箔蚕供钓线， 
种千茎竹作渔竿。葫芦杓酌春浓酒，舴艋舟流夜涨滩。 
却笑侬家最辛苦，听蝉鞭马入长安。知



   卷692_99 【登城有作】杜荀鹤 

上得孤城向晚春，眼前何事不伤神。遍看原上累累冢， 
曾是城中汲汲人。尽谓黄金堪润屋，谁思荒骨旋成尘。 
一名一宦平生事，不放愁侵易过身。知



   卷692_100 【秋日山中寄池州李常侍】杜荀鹤 

近来参谒陡生疏，因向云山僻处居。出为羁孤营粝食， 
归同弟侄读生书。风凋古木秋阴薄，月满寒山夜景虚。 
但得中兴知己在，算应身未老樵渔。知



   卷692_101 【辞杨侍郎】杜荀鹤 

春在门阑秋未离，不因人荐只因诗。半年宾馆成前事， 
一日侯门失旧知。霜岛树凋猿叫夜，湖田谷熟雁来时。 
西风万里东归去，更把愁心说向谁。知



   卷692_102 【题汪氏茅亭】杜荀鹤 

茅亭客到多称奇，茅亭之上难题诗。出尘景物不可状， 
小手篇章徒尔为。牛畔稻苗新雨后，鹤边松韵晚风时。 
君今酷爱人间事，争得安闲老在兹。知



   卷692_103 【喜从弟雪中远至有作】杜荀鹤 

深山大雪懒开门，门径行踪自尔新。无酒御寒虽寡况， 
有书供读且资身。便均情爱同诸弟，莫更生疏似外人。 
昼短夜长须强学，学成贫亦胜他贫。知



   卷692_104 【送僧归国清寺】杜荀鹤 

吟送越僧归海涯，僧行浑不觉程赊。路沿山脚潮痕出， 
睡倚松根日色斜。撼锡度冈猿抱树，挈瓶盛浪鹭翘沙。 
到参禅后知无事，看引秋泉灌藕花。知



   卷692_105 【题汪明府山居】杜荀鹤 

不似当官只似闲，野情终日不离山。方知薄宦难拘束， 
多与高人作往还。牛笛漫吹烟雨里，稻苗平入水云间。 
羡君公退归欹枕，免向他门厚客颜。知



   卷692_106 【下第东归将及故园有作】杜荀鹤 

平生操立有天知，何事谋身与志违。上国献诗还不遇， 
故园经乱又空归。山城欲暮人烟敛，江月初寒钓艇归。 
且把风寒作闲事，懒能和泪拜庭闱。知



   卷692_107 【宿东林寺题愿公院】杜荀鹤 

古寺沈沈僧未眠，支颐将客说闲缘。一溪月色非尘世， 
满洞松声似雨天。檐底水涵抄律烛，窗间风引煮茶烟。 
无由住得吟相伴，心系青云十五年。知



   卷692_108 【山居自遣】杜荀鹤 

茅屋周回松竹阴，山翁时挈酒相寻。无人开口不言利， 
只我白头空爱吟。月在钓潭秋睡重，云横樵径野情深。 
此中一日过一日，有底闲愁得到心。知



   卷692_109 【赠友人罢举赴辟命】杜荀鹤 

连天一水浸吴东，十幅帆飞二月风。好景采抛诗句里， 
别愁驱入酒杯中。渔依岸柳眠圆影，鸟傍岩花戏暖红。 
不是桂枝终不得，自缘年少好从戎。知



   卷692_110 【乱后旅中遇友人】杜荀鹤 

念子为儒道未亨，依依心向十年兄。莫依乱世轻依托， 
须学前贤隐姓名。大国未知何日静，旧山犹可入云耕。 
不如自此同归去，帆挂秋风一信程。知



   卷692_111 【赠休粮僧】杜荀鹤 

自言因病学休粮，本意非求不死方。徒有至人传道术， 
更无斋客到禅房。雨中林鸟归巢晚，霜后岩猿拾橡忙。 
争似吾师无一事，稳披云衲坐藤床。知



   卷692_112 【维扬春日再遇孙侍御】杜荀鹤 

本为荣家不为身，读书谁料转家贫。三年行却千山路， 
两地思归一主人。络岸柳丝悬细雨，绣田花朵弄残春。 
多情御史应嗟见，未上青云白发新。知



   卷692_113 【乱后宿南陵废寺寄沈明府】杜荀鹤 

只共寒灯坐到明，塞鸿冲雪一声声。乱时为客无人识， 
废寺吟诗有鬼惊。且把酒杯添志气，已将身事托公卿。 
男儿仗剑酬恩在，未肯徒然过一生。知



   卷692_114 【投郑先辈】杜荀鹤 

匣中长剑未酬恩，不遇男儿不合论。闷向酒杯吞日月， 
闲将诗句问乾坤。宁辞马足劳关路，肯为渔竿忆水村。 
两鬓欲斑三百首，更教装写傍谁门。知



   卷692_115 【途中有作】杜荀鹤 

无论南北与西东，名利牵人处处同。枕上事仍多马上， 
山中心更甚关中。川原晚结阴沈气，草树秋生索漠风。 
百岁此身如且健，大家闲作卧云翁。知



   卷692_116 【和舍弟题书堂】杜荀鹤 

兄弟将知大自强，乱时同葺读书堂。岩泉遇雨多还闹， 
溪竹唯风少即凉。藉草醉吟花片落，傍山闲步药苗香。 
团圆便是家肥事，何必盈仓与满箱。知



   卷692_117 【送蜀客游维扬】杜荀鹤 

见说西川景物繁，维扬景物胜西川。青春花柳树临水， 
白日绮罗人上船。夹岸画楼难惜醉，数桥明月不教眠。 
送君懒问君回日，才子风流正少年。知



   卷692_118 【旅寓】杜荀鹤 

暗算乡程隔数州，欲归无计泪空流。已违骨肉来时约， 
更束琴书何处游。画角引风吹断梦，垂杨和雨结成愁。 
去年今日还如此，似与青春有旧仇。知



   卷692_119 【途中春】杜荀鹤 

年光身事旋成空，毕竟何门遇至公。人世鹤归双鬓上， 
客程蛇绕乱山中。牧童向日眠春草，渔父隈岩避晚风。 
一醉未醒花又落，故乡回首楚关东。知



   卷692_120 【维扬冬末寄幕中二从事】杜荀鹤 

江上数株桑枣树，自从离乱更荒凉。那堪旅馆经残腊， 
只把空书寄故乡。典尽客衣三尺雪，炼精诗句一头霜。 
故人多在芙蓉幕，应笑孜孜道未光。知



   卷692_121 【辞郑员外入关】杜荀鹤 

男儿三十尚蹉跎，未遂青云一桂科。在客易为销岁月， 
到家难住似经过。帆飞楚国风涛润，马度蓝关雨雪多。 
长把行藏信天道，不知天道竟如何。知



   卷692_122 【书斋即事】杜荀鹤 

时清只合力为儒，不可家贫与善疏。卖却屋边三亩地， 
添成窗下一床书。沿溪摘果霜晴后，出竹吟诗月上初。 
乡里老农多见笑，不知稽古胜耕锄。知



   卷692_123 【隽阳道中】杜荀鹤 

客路客路何悠悠，蝉声向背槐花愁。争知百岁不百岁， 
未合白头今白头。四五朵山妆雨色，两三行雁帖云秋。 
输他江上垂纶者，只在船中老便休。知



   卷692_124 【入关因别舍弟】杜荀鹤 

吾今别汝汝听言，去住人情足可安。百口度荒均食易， 
数年经乱保家难。莫愁寒族无人荐，但愿春官把卷看。 
天道不欺心意是，帝乡吾土一般般。知



   卷692_125 【赠彭蠡钓者】杜荀鹤 

偏坐渔舟出苇林，苇花零落向秋深。只将波上鸥为侣， 
不把人间事系心。傍岸歌来风欲起，卷丝眠去月初沈。 
若教我似君闲放，赢得湖山到老吟。知



   卷692_126 【送友人入关】杜荀鹤 

此去青云莫更疑，出人才行足人知。况当朝野搜贤日， 
正是孤寒取士时。仙岛烟霞通鹤信，早春雷雨与龙期。 
我今不得同君去，两鬓霜欺桂一枝。知



   卷692_127 【送友人宰浔阳】杜荀鹤 

高兴那言去路长，非君不解爱浔阳。有时猿鸟来公署， 
到处烟霞是道乡。钓艇满江鱼贱菜，纸窑连岳楮多桑。 
陶潜旧隐依稀在，好继高踪结草堂。知



   卷692_128 【秋日卧病（一作秋日旅中）】杜荀鹤 

浮世浮名能几何，致身流落向天涯。少年心壮轻为客， 
一日病来思在家。山顶老猿啼古木，渡头新雁下平沙。 
不堪吟罢西风起，黄叶满庭寒日斜。知



   卷692_129 【叙吟】杜荀鹤 

多惭到处有诗名，转觉吟诗僻性成。度水却嫌船著岸， 
过山翻恨马贪程。如仇雪月年年景，似梦笙歌处处声。 
未合白头今已白，自知非为别愁生。知



   卷692_130 【行次荥阳却寄诸弟】杜荀鹤 

难把归书说远情，奉亲多阙拙为兄。早知寸禄荣家晚， 
悔不深山共汝耕。枕上算程关月落，帽前搜景岳云生。 
如今已作长安计，只得辛勤取一名。知



   卷692_131 【登石壁禅师水阁有作】杜荀鹤 

石壁早闻僧说好，今来偏与我相宜。有山有水堪吟处， 
无雨无风见景时。渔父晚船分浦钓，牧童寒笛倚牛吹。 
画人画得从他画，六幅应输八句诗。知



   卷692_132 【赠袒肩和尚】杜荀鹤 

山衣草屐染莓苔，双眼犹慵向俗开。若比吾师居世上， 
何如野客卧岩隈。才闻锡杖离三楚，又说随缘向五台。 
乘醉吟诗问禅理，为谁须去为谁来。知



   卷692_133 【闲居即事】杜荀鹤 

形觉清羸道觉肥，竹门前径静相宜。一壶村酒无求处， 
数朵庭花见落时。章句偶为前辈许，话言多被俗人疑。 
一枝仙桂如攀得，只此山前是老期。知



   卷692_134 【自叙】杜荀鹤 

酒瓮琴书伴病身，熟谙时事乐于贫。宁为宇宙闲吟客， 
怕作乾坤窃禄人。诗旨未能忘救物，世情奈值不容真。 
平生肺腑无言处，白发吾唐一逸人。知



   卷692_135 【空闲二公递以禅律相鄙因而解之】杜荀鹤 

一教谁云辟二途，律禅禅律智归愚。念珠在手隳禅衲， 
禅衲披肩坏念珠。象外空分空外象，无中有作有中无。 
有无无有师穷取，山到平来海亦枯。知



   卷692_136 【寄温州朱尚书并呈军倅崔太博（朱名褒）】杜荀鹤 

永嘉名郡昔推名，连属荀家弟与兄。教化静师龚渤海， 
篇章高体谢宣城。山从海岸妆吟景，水自城根演政声。 
今日老输崔博士，不妨疏逸伴双旌。知



   卷692_137 【恩门致书远及山居因献之】杜荀鹤 

时难转觉保身难，难向师门欲继颜。若把白衣轻易脱， 
却成青桂偶然攀。身居剑戟争雄地，道在乾坤未丧间。 
必许酬恩酬未晚，且须容到九华山。知



   卷692_138 【寄温州崔博士】杜荀鹤 

怀君劳我写诗情，窣窣阴风有鬼听。县宰不仁工部饿， 
酒家无识翰林醒。眼昏经史天何在，心尽英雄国未宁。 
好向贤侯话吟侣，莫教辜负少微星。知



   卷692_139 【李昭象云与二三同人见访有寄】杜荀鹤 

得君书后病颜开，云拉同人访我来。在路不妨冲雨雪， 
到山还免踏尘埃。吟沈水阁何宵月，坐破松岩几处苔。 
贫舍款宾无别物，止于空战大尊罍。知



   卷692_140 【自江西归九华】杜荀鹤 

他乡终日忆吾乡，及到吾乡值乱荒。云外好山看不见， 
马头歧路去何忙。无衣织女桑犹小，阙食农夫麦未黄。 
许大乾坤吟未了，挥鞭回首出陵阳。知



   卷692_141 【和友人见题山居水阁八韵】杜荀鹤 

池阁初成眼豁开，眼前霁景属微才。试攀檐果猿先见， 
才把渔竿鹤即来。修竹已多犹可种，艳花虽少不劳栽。 
南昌一榻延徐孺，楚国千钟逼老莱。未称执鞭奔紫陌， 
惟宜策杖步苍苔。笼禽岂是摩霄翼，润木元非涧下材。 
鉴己每将天作镜，陶情常以海为杯。和君诗句吟声大， 
虫豸闻之谓蛰雷。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十三 
 
   
　 
　

　
 　



   卷693_1 【感寓】杜荀鹤 

大海波涛浅，小人方寸深。海枯终见底，人死不知心。斋



   卷693_2 【春闺怨】杜荀鹤 

朝喜花艳春，暮悲花委尘。不悲花落早，悲妾似花身。知



   卷693_3 【马上行】杜荀鹤 

五里复五里，去时无住时。日将家渐远，犹恨马行迟。斋



   卷693_4 【钓叟】杜荀鹤 

茅屋深湾里，钓船横竹门。经营衣食外，犹得弄儿孙。知



   卷693_5 【再经胡城县】杜荀鹤 

去岁曾经此县城，县民无口不冤声。
今来县宰加朱绂，便是生灵血染成。



   卷693_6 【读诸家诗】杜荀鹤 

辞赋文章能者稀，难中难者莫过诗。
直应吟骨无生死，只我前身是阿谁。



   卷693_7 【春来燕】杜荀鹤 

我屋汝嫌低不住，雕梁画阁也知宽。
大须稳择安巢处，莫道巢成却不安。



   卷693_8 【清溪来明府出二子请诗因遗一绝】杜荀鹤 

珠明玉润尽惊人，不称寒门不称贫。
若向吾唐作双瑞，便同祥凤与祥麟。



   卷693_9 【哭陈陶】杜荀鹤 

耒阳山下伤工部，采石江边吊翰林。
两地荒坟各三尺，却成开解哭君心。



   卷693_10 【哭贝韬】杜荀鹤 

交朋来哭我来歌，喜傍山家葬荔萝。
四海十年人杀尽，似君埋少不埋多。



   卷693_11 【蚕妇】杜荀鹤 

粉色全无饥色加，岂知人世有荣华。
年年道我蚕辛苦，底事浑身着苎麻。



   卷693_12 【山寺老僧】杜荀鹤 

草靸无尘心地闲，静随猿鸟过寒暄。
眼昏齿落看经遍，却向僧中总不言。



   卷693_13 【闽中秋思】杜荀鹤 

雨匀紫菊丛丛色，风弄红蕉叶叶声。
北畔是山南畔海，只堪图画不堪行。



   卷693_14 【八骏图】杜荀鹤 

丹雘传真未得真，那知筋骨与精神。
只今恃骏凭毛色，绿耳骅骝赚杀人。



   卷693_15 【赠僧】杜荀鹤 

利门名路两何凭，百岁风前短焰灯。
只恐为僧僧不了，为僧得了总输僧。



   卷693_16 【秋夕】杜荀鹤 

世间多少能诗客，谁是无愁得睡人。
自我夜来霜月下，到头吟魄始终身。



   卷693_17 【溪兴】杜荀鹤 

山雨溪风卷钓丝，瓦瓯篷底独斟时。
醉来睡着无人唤，流下前溪也不知。



   卷693_18 【过巢湖】杜荀鹤 

世人贪利复贪荣，来向湖边始至诚。
男子登舟与登陆，把心何不一般行。



   卷693_19 【伤硖石县病叟】杜荀鹤 

无子无孙一病翁，将何筋力事耕农。
官家不管蓬蒿地，须勒王租出此中。



   卷693_20 【赠老僧】杜荀鹤 

童子为僧今白首，暗锄心地种闲情。
时将旧衲添新线，披坐披行过一生。



   卷693_21 【钓叟】杜荀鹤 

田不曾耕地不锄，谁人闲散得如渠。
渠将底物为香饵，一度抬竿一个鱼。



   卷693_22 【溪岸秋思】杜荀鹤 

桑柘穷头三四家，挂罾垂钓是生涯。
秋风忽起溪滩白，零落岸边芦荻花。



   卷693_23 【春日旅寓】杜荀鹤 

满城罗绮拖春色，几处笙歌揭画楼。
江上有家归未得，眼前花是眼前愁。



   卷693_24 【田翁】杜荀鹤 

白发星星筋力衰，种田犹自伴孙儿。
官苗若不平平纳，任是丰年也受饥。



   卷693_25 【秋江雨夜逢诗友】杜荀鹤 

故友别来三四载，新诗吟得百馀篇。
夜来江上秋无月，恨不相逢在雪天。



   卷693_26 【感春】杜荀鹤 

无况青云有恨身，眼前花似梦中春。
浮生七十今三十，已是人间半世人。



   卷693_27 【题花木障】杜荀鹤 

不假东风次第吹，笔匀春色一枝枝。
由来画看胜栽看，免见朝开暮落时。



   卷693_28 【顾云侍御出二子请诗因遗一绝】杜荀鹤 

二雏毛骨秀仍奇，小小能吟大大诗。
想得月中仙桂树，各从生日长新枝。



   卷693_29 【秋夕病中】杜荀鹤 

坏屋不眠风雨夜，故园无信水云秋。
病中枕上谁相问，一一蝉声槐树头。



   卷693_30 【宿栾城驿却寄常山张书记】杜荀鹤 

一更更尽到三更，吟破离心句不成。
数树秋风满庭月，忆君时复下阶行。



   卷693_31 【湘江秋夕】杜荀鹤 

三湘月色三湘水，浸骨寒光似练铺。
一夜塞鸿来不住，故乡书信半年无。



   卷693_32 【旅怀】杜荀鹤 

蒹葭月冷时闻雁，杨柳风和日听莺。
水涉山行二年客，就中偏怕雨船声。



   卷693_33 【赠崔道士】杜荀鹤 

四海兵戈无静处，人家废业望烽烟。
九华道士浑如梦，犹向尊前笑揭天。



   卷693_34 【题道林寺】杜荀鹤 

身未立间终日苦，身当立后几年荣。
万般不及僧无事，共水将山过一生。



   卷693_35 【赠质上人】杜荀鹤 

枿坐云游出世尘，兼无瓶钵可随身。
逢人不说人间事，便是人间无事人。



   卷693_36 【泾溪】杜荀鹤 

泾溪石险人兢慎，终岁不闻倾覆人。
却是平流无石处，时时闻说有沈沦。



   卷693_37 【夏日题悟空上人院】杜荀鹤 

三伏闭门披一衲，兼无松竹荫房廊。
安禅不必须山水，灭得心中火自凉。



   卷693_38 【经严陵钓台】杜荀鹤 

苍翠云峰开俗眼，泓澄烟水浸尘心。
唯将道业为芳饵，钓得高名直至今。



   卷693_39 【关试后筵上别同人】杜荀鹤 

日午离筵到夕阳，明朝秦地与吴乡。
同年多是长安客，不信行人欲断肠。



   卷693_40 【鸬鹚】杜荀鹤 

一般毛羽结群飞，雨岸烟汀好景时。
深水有鱼衔得出，看来却是鹭鹚饥。



   卷693_41 【宿村舍】杜荀鹤 

野人于我有何情，半掩柴门向月明。
深夜欲眠眠未著，一丛寒木一猿声。



   卷693_42 【题新雁（一作罗邺诗）】杜荀鹤 

暮天新雁起汀洲，红蓼花疏水国秋。
想得故园今夜月，几人相忆在江楼。



   卷693_43 【离家】杜荀鹤 

丈夫三十身如此，疲马离乡懒著鞭。
槐柳路长愁杀我，一枝蝉到一枝蝉。



   卷693_44 【旅舍遇雨】杜荀鹤 

月华星彩坐来收，岳色江声暗结愁。
半夜灯前十年事，一时和雨到心头。



   卷693_45 【送人归淝上】杜荀鹤 

巢湖春涨喻溪深，才过东关见故林。
莫道南来总无利，水亭山寺二年吟。



   卷693_46 【自遣】杜荀鹤 

粝食粗衣随分过，堆金积帛欲如何。
百年身后一丘土，贫富高低争几多。



   卷693_47 【闻子规】杜荀鹤 

楚天空阔月成轮，蜀魄声声似告人。
啼得血流无用处，不如缄口过残春。



   卷693_48 【秋夜苦吟】杜荀鹤 

吟尽三更未著题，竹风松雨花凄凄。
此时若有人来听，始觉巴猿不解啼。



   卷693_49 【秋夜闻砧】杜荀鹤 

荒凉客舍眠秋色，砧杵家家弄月明。
不及巴山听猿夜，三声中有不愁声。



   卷693_50 【将过湖南经马当山庙因书三绝】杜荀鹤 

人说马当波浪险，我经波浪似通衢。
大凡君子行藏是，自有龙神卫过湖。

贪残官吏虔诚谒，毒害商人沥胆过。
只怕马当山下水，不知平地有风波。

九江连海一般深，未必船经庙下沈。
头上苍苍没瞒处，不如平取一生心。



   卷693_51 【梁王坐上赋无云雨】杜荀鹤 

同是乾坤事不同，雨丝飞洒日轮中。
若教阴朗长相似，争表梁王造化功。



   卷693_52 【小松】杜荀鹤 

自小刺头深草里，而今渐觉出蓬蒿。
时人不识凌云木，直待凌云始道高。



   卷693_53 【醉书僧壁】杜荀鹤 

九华山色真堪爱，留得高僧尔许年。
听我吟诗供我酒，不曾穿得判斋钱。



   卷693_54 【寄李隐居】杜荀鹤 

自小栖玄到老闲，如云如鹤住应难。
溪山不必将钱买，赢得来来去去看。



   卷693_55 【句】杜荀鹤 

旧衣灰絮絮，新酒竹篘篘。（《唐诗纪事》）知

只知断送豪家酒，不解安排旅客情。（《闻笛》。 
《吟窗杂录》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十四 
 
   
　 
　

　
 　



   卷694_1 【上蜀王】张道古 

封章才达冕旒前，黜诏俄离玉座端。二乱岂由明主用， 
五危终被佞臣弹。西巡凤府非为固，东播銮舆卒未安。 
谏疏至今如可在，谁能更与读来看。主



   卷694_2 【咏雨】张道古 

亢阳今已久，嘉雨自云倾。一点不斜去，极多时下成。古



   卷694_3 【杨岐山】唐廪 

逗竹穿花越几村，还从旧路入云门。翠微不闭楼台出， 
清吹频回水石喧。天外鹤归松自老，岩间僧逝塔空存。 
重来白首良堪喜，朝露浮生不足言。古



   卷694_4 【吹笙引】王毂 

娲皇遗音寄玉笙，双成传得何凄清。丹穴娇雏七十只， 
一时飞上秋天鸣。水泉迸泻急相续，一束宫商裂寒玉。 
旖旎香风绕指生，千声妙尽神仙曲。曲终满席悄无语， 
巫山冷碧愁云雨。斋



   卷694_5 【鸿门宴】王毂 

寰海沸兮争战苦，风云愁兮会龙虎。四百年汉欲开基， 
项庄一剑何虚舞。殊不知人心去暴秦，天意归明主。 
项王足底踏汉土，席上相看浑未悟。斋



   卷694_6 【玉树曲】王毂 

陈宫内宴明朝日，玉树新妆逞娇逸。三阁霞明天上开， 
灵鼍振擂神仙出。天花数朵风吹绽，对舞轻盈瑞香散。 
金管红弦旖旎随，霓旌玉佩参差转。璧月夜满楼风轻， 
莲舌泠泠词调新。当行狎客尽持禄，直谏犯颜无一人。 
歌舞未终乐未阕，晋王剑上粘腥血。君臣犹在醉乡中， 
一面已无陈日月。圣唐御宇三百祀，濮上桑间宜禁止。 
请停此曲归正声，愿将雅乐调元气。斋



   卷694_7 【苦热行】王毂 

祝融南来鞭火龙，火旗焰焰烧天红。日轮当午凝不去， 
万国如在洪炉中。五岳翠乾云彩灭，阳侯海底愁波竭。 
何当一夕金风发，为我扫却天下热。斋



   卷694_8 【暑日题道边树】王毂 

火轮迸焰烧长空，浮埃扑面愁朦朦。羸童走马喘不进， 
忽逢碧树含清风。清风留我移时住，满地浓阴懒前去。 
却叹人无及物功，不似团团道边树。斋



   卷694_9 【红蔷薇歌】王毂 

红霞烂泼猩猩血，阿母瑶池晒仙缬。晚日春风夺眼明， 
蜀机锦彩浑疑黦。公子亭台香触人，百花懡cM无精神。 
苎罗西子见应妒，风光占断年年新。斋



   卷694_10 【刺桐花】王毂 

南国清和烟雨辰，刺桐夹道花开新。林梢簇簇红霞烂， 
暑天别觉生精神。秾英斗火欺朱槿，栖鹤惊飞翅忧烬。 
直疑青帝去匆匆，收拾春风浑不尽。斋



   卷694_11 【赠苍溪王明府有文在手曰长生】王毂 

执手长生在，人皆号地仙。水云真遂性，龟鹤足齐年。 
但以酒养气，何言命在天。况无婚嫁累，应拍尚平肩。古



   卷694_12 【逢道者神和子】王毂 

珍重神和子，闻名五十年。童颜终不改，绿发尚依然。 
酒里消闲日，人间作散仙。长生如可慕，相逐隐林泉。知



   卷694_13 【送友人归闽】王毂 

东南归思切，把酒且留连。再会知何处，相看共黯然。 
猿啼梨岭路，月白建溪船。莫恋家乡住，酬身在少年。主



   卷694_14 【春草碧色】王毂 

习习东风扇，萋萋草色新。浅深千里碧，高下一时春。 
嫩叶舒烟际，微香动水滨。金塘明夕照，辇路惹芳尘。 
造化功何广，阳和力自均。今当发生日，沥恳祝良辰。主



   卷694_15 【梦仙谣三首】王毂 

前程渐觉风光好，琪花片片粘瑶草。
有人遗我五色丹，一粒吞之后天老。

青童递酒金觞疾，列坐红霞神气逸。
笑说留连数日间，已是人间一千日。

瑶台绛节游皆遍，异果奇花香扑面。
松窗梦觉却神清，残月林前三两片。



   卷694_16 【后魏行】王毂 

力微皇帝谤天嗣，太武凶残人所畏。
一朝羖qj飞上天，子孙尽作河鱼饵。



   卷694_17 【秋（一作王睿诗）】王毂 

蝉噪古槐疏叶下，树衔斜日映孤城。
欲知潘鬓愁多少，一夜新添白数茎。



   卷694_18 【燕（一作王睿诗）】王毂 

海燕双飞意若何，曲梁呕嘎语声多。
茅檐不必嫌卑陋，犹胜吴宫爇尔窠。



   卷694_19 【牡丹（一作王睿诗）】王毂 

牡丹妖艳乱人心，一国如狂不惜金。
曷若东园桃与李，果成无语自垂阴。



   卷694_20 【古意二首（拟陈拾遗）】孙郃 

屈子生楚国，七雄知其材。介洁世不容，迹合藏蒿莱。 
道废固命也，瓢饮亦贤哉。何事葬江水，空使后人哀。斋

魏礼段干木，秦王乃止戈。小国有其人，大国奈之何。 
贤哲信为美，兵甲岂云多。君子战必胜，斯言闻孟轲。知



   卷694_21 【哭方玄英先生】孙郃 

牛斗文星落，知是先生死。湖上闻哭声，门前见弹指。 
官无一寸禄，名传千万里。死著弊衣裳，生谁顾朱紫。 
我心痛其语，泪落不能已。犹喜韦补阙，扬名荐天子。知



   卷694_22 【句】孙郃 

仕宦类商贾，终日常东西。斋



   卷694_23 【投节度邢公】褚载 

西风昨夜坠红兰，一宿邮亭事万般。无地可耕归不得， 
有恩堪报死何难。流年怕老看将老，百计求安未得安。 
一卷新书满怀泪，频来门馆诉饥寒。斋



   卷694_24 【贺赵观文重试及第】褚载 

一枝仙桂两回春。始觉文章可致身。已把色丝要上第， 
又将彩笔冠群伦。龙泉再淬方知利，火浣重烧转更新。 
今日街头看御榜，大能荣耀苦心人。斋



   卷694_25 【赠道士】褚载 

簪星曳月下蓬壶，曾见东皋种白榆。六甲威灵藏瑞检， 
五龙雷电绕霜都。惟教鹤探丹丘信，不使人窥太乙炉。 
闻说葛陂风浪恶，许骑青鹿从行无。斋



   卷694_26 【晓发】褚载 

贪路贪名须早发，枕前无计暂裴回。才闻鸡唱呼童起， 
已有铃声过驿来。衣湿乍惊沾雾露，马行仍未见尘埃。 
朝朝陌上侵星去，待得酬身了便回。斋



   卷694_27 【晓感】褚载 

晓鼓冬冬星汉微，佩金鸣玉斗光辉。出门各自争岐路， 
至老何人免是非。大道不应由曲取，浮生还要略知机。 
故园华表高高在，可得不如丁令威。斋



   卷694_28 【南徐晚望】褚载 

芳草铺香晚岸晴，岸头含醉去来行。僧归岳外残钟寺， 
日下江边调角城。入浙孤帆知楚信，过淮疏雨带潮声。 
如今未免风尘役，宁敢匆匆便濯缨。斋



   卷694_29 【移石】褚载 

嶙峋一片溪中石，恰称幽人弹素琴。浪浸多年苔色在， 
洗来今日碏痕深。磨看粹色何殊玉，敲有奇声直异金。 
不是不堪为器用，都缘良匠未留心。斋



   卷694_30 【瀑布】褚载 

泻雾倾烟撼撼雷，满山风雨助喧豗。
争知不是青天阙，扑下银河一半来。



   卷694_31 【定鼎门】褚载 

郏鄏城高门倚天，九重踪迹尚依然。
须知道德无关锁，一闭乾坤一万年。



   卷694_32 【陈仓驿】褚载 

锦翼花冠安在哉，雄飞雌伏尽尘埃。
一双童子应惆怅，不见真人更猎来。



   卷694_33 【长城】褚载 

秦筑长城比铁牢，蕃戎不敢过临洮。
焉知万里连云色，不及尧阶三尺高。



   卷694_34 【吊秦叟】褚载 

市西楼店金千秤，渭北田园粟万钟。
儿被杀伤妻被虏，一身随驾到三峰。



   卷694_35 【云（一作杜牧诗）】褚载 

尽日看云首不回，无心都大似无才。
可怜光采一片玉，万里晴天何处来。



   卷694_36 【鹤】褚载 

欲洗霜翎下涧边，却嫌菱刺污香泉。
沙鸥浦雁应惊讶，一举扶摇直上天。



   卷694_37 【句】褚载 

相逢多是醉醺然，应有囊中子母钱。（下见《海录碎事》）斋

有兴欲沽红曲酒，无人同上翠旌楼。主

星斗离披烟霭收，玉蟾蜍耀海东头。（《月诗》）知

鹿胎冠子水晶簪，长啸欹眠紫桂阴。（《送道士》）古

躞蹀马摇金络脑，婵娟人坠玉搔头。斋

狂歌放饮浑成性，知道逍遥出俗笼。主

除却洛阳才子后，更谁封恨吊怀沙。知

莲浦浪澄堪倚钓，柳堤风暖好垂鞭。古

上马等闲销白日，出门轻薄倚黄金。（《少年行》）斋

净名方丈虽然病，曼倩年涯未有多。主



   卷694_38 【代寄边人】郑准 

君去不来久，悠悠昏又明。片心因卜解，残梦过桥惊。 
圣泽如垂饵，沙场会息兵。凉风当为我，一一送砧声。斋



   卷694_39 【江南清明】郑准 

吴山楚驿四年中，一见清明一改容。旅恨共风连夜起， 
韶光随酒著人浓。延兴门外攀花别，采石江头带雨逢。 
无限归心何计是，路边戈甲正重重。斋



   卷694_40 【题宛陵北楼】郑准 

雨来风静绿芜藓，凭著朱阑思浩然。人语独耕烧后岭， 
鸟飞斜没望中烟。松梢半露藏云寺，滩势横流出浦船。 
若遣谢宣城不死，必应吟尽夕阳川。斋



   卷694_41 【寄进士崔鲁范】郑准 

洛阳才子旧交知，别后干戈积咏思。百战市朝千里梦， 
三年风月几篇诗。山高雁断音书绝，谷背莺寒变化迟。 
会待路宁归得去，酒楼渔浦重相期。斋



   卷694_42 【云】郑准 

片片飞来静又闲，楼头江上复山前。
飘零尽日不归去，点破清光万里天。



   卷694_43 【句】郑准 

护犊横身立，逢人揭尾跳。（题水牛，见《纪事》）斋



   卷694_44 【游九鲤湖】陈乘 

汗漫乘春至，林峦雾雨生。洞莓黏屐重，岩雪溅衣轻。 
窟宅分三岛，烟霞接五城。却怜饶药物，欲辨不知名。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十五 
 
   
　 
　

　
 　



   卷695_1 【章台夜思】韦庄 

清瑟怨遥夜，绕弦风雨哀。孤灯闻楚角，残月下章台。 
芳草已云暮，故人殊未来。乡书不可寄，秋雁又南回。古



   卷695_2 【延兴门外作】韦庄 

芳草五陵道，美人金犊车。绿奔穿内水，红落过墙花。 
马足倦游客，鸟声欢酒家。王孙归去晚，宫树欲栖鸦。知



   卷695_3 【刘得仁墓】韦庄 

至公遗至艺，终抱至冤沈。名有诗家业，身无戚里心。 
桂和秋露滴，松带夜风吟。冥寞知春否，坟蒿日已深。主



   卷695_4 【下第题青龙寺僧房】韦庄 

千蹄万毂一枝芳，要路无媒果自伤。题柱未期归蜀国， 
曳裾何处谒吴王。马嘶春陌金羁闹，鸟睡花林绣羽香。 
酒薄恨浓消不得，却将惆怅问支郎。主



   卷695_5 【虢州涧东村居作】韦庄 

东南骑马出郊坰，回首寒烟隔郡城。清涧涨时翘鹭喜， 
绿桑疏处哺牛鸣。儿童见少生于客，奴仆骄多倨似兄。 
试望家田还自适，满畦秋水稻苗平。主



   卷695_6 【送日本国僧敬龙归】韦庄 

扶桑已在渺茫中，家在扶桑东更东。
此去与师谁共到，一船明月一帆风。



   卷695_7 【对酒】韦庄 

何用岩栖隐姓名，一壶春酎可忘形。
伯伦若有长生术，直到如今醉未醒。



   卷695_8 【尹喜宅】韦庄 

荒原秋殿柏萧萧，何代风烟占寂寥。紫气已随仙仗去， 
白云空向帝乡消。濛濛暮雨春鸡唱，漠漠寒芜雪兔跳。 
欲问灵踪无处所，十洲空阔阆山遥。主



   卷695_9 【途中望雨怀归】韦庄 

满空寒雨漫霏霏，去路云深锁翠微。牧竖远当烟草立， 
饥禽闲傍渚田飞。谁家树压红榴折，几处篱悬白菌肥。 
对此不堪乡外思，荷蓑遥羡钓人归。主



   卷695_10 【古离别】韦庄 

晴烟漠漠柳毵毵，不那离情酒半酣。
更把玉鞭云外指，断肠春色在江南。



   卷695_11 【柳谷道中作却寄】韦庄 

马前红叶正纷纷，马上离情断杀魂。晓发独辞残月店， 
暮程遥宿隔云村。心如岳色留秦地，梦逐河声出禹门。 
莫怪苦吟鞭拂地，有谁倾盖待王孙。古



   卷695_12 【灞陵道中作】韦庄 

春桥南望水溶溶，一桁晴山倒碧峰。秦苑落花零露湿， 
灞陵新酒拨醅浓。青龙夭矫盘双阙，丹凤褵褷隔九重。 
万古行人离别地，不堪吟罢夕阳钟。古



   卷695_13 【秋日早行】韦庄 

上马萧萧襟袖凉，路穿禾黍绕宫墙。半山残月露华冷， 
一岸野风莲萼香。烟外驿楼红隐隐，渚边云树暗苍苍。 
行人自是心如火，兔走乌飞不觉长。古



   卷695_14 【叹落花】韦庄 

一夜霏微露湿烟，晓来和泪丧婵娟。不随残雪埋芳草， 
尽逐香风上舞筵。西子去时遗笑靥，谢娥行处落金钿。 
飘红堕白堪惆怅，少别秾华又隔年。古



   卷695_15 【宫怨】韦庄 

一辞同辇闭昭阳，耿耿寒宵禁漏长。钗上翠禽应不返， 
镜中红艳岂重芳。萤低夜色栖瑶草，水咽秋声傍粉墙。 
展转令人思蜀赋，解将惆怅感君王。古



   卷695_16 【关河道中】韦庄 

槐陌蝉声柳市风，驿楼高倚夕阳东。往来千里路长在， 
聚散十年人不同。但见时光流似箭，岂知天道曲如弓。 
平生志业匡尧舜，又拟沧浪学钓翁。古



   卷695_17 【题盘豆驿水馆后轩】韦庄 

极目晴川展画屏，地从桃塞接蒲城。滩头鹭占清波立， 
原上人侵落照耕。去雁数行天际没，孤云一点净中生。 
冯轩尽日不回首，楚水吴山无限情。古



   卷695_18 【梁氏水斋】韦庄 

独醉任腾腾，琴棋亦自能。卷帘山对客，开户犬迎僧。 
看蚁移苔穴，闻蛙落石层。夜窗风雨急，松外一庵灯。知



   卷695_19 【曲池作】韦庄 

细雨曲池滨，青袍草色新。咏诗行信马，载酒喜逢人。 
性为无机率，家因守道贫。若无诗自遣，谁奈寂寥春。主



   卷695_20 【嘉会里闲居】韦庄 

岂知城阙内，有地出红尘。草占一方绿，树藏千古春。 
马嘶游寺客，犬吠探花人。寂寂无钟鼓，槐行接紫宸。斋



   卷695_21 【夏夜】韦庄 

傍水迁书榻，开襟纳夜凉。星繁愁昼热，露重觉荷香。 
蛙吹鸣还息，蛛罗灭又光。正吟秋兴赋，桐景下西墙。古



   卷695_22 【早发】韦庄 

早雾浓于雨，田深黍稻低。出门鸡未唱，过客马频嘶。 
树色遥藏店，泉声暗傍畦。独吟三十里，城月尚如珪。知



   卷695_23 【寓言】韦庄 

黄金日日销还铸，仙桂年年折又生。
兔走乌飞如未息，路尘终见泰山平。



   卷695_24 【对雪献薛常侍】韦庄 

琼林瑶树忽珊珊，急带西风下晚天。皓鹤褵褷飞不辨， 
玉山重叠冻相连。松装粉穗临窗亚，水结冰锥簇溜悬。 
门外寒光利如剑，莫推红袖诉金船。斋



   卷695_25 【题裴端公郊居】韦庄 

暂随红旆佐藩方，高迹终期卧故乡。已近水声开涧户， 
更侵山色架书堂。蒲生岸脚青刀利，柳拂波心绿带长。 
莫夺野人樵牧兴，白云不识绣衣郎。斋



   卷695_26 【登咸阳县楼望雨】韦庄 

乱云如兽出山前，细雨和风满渭川。
尽日空濛无所见，雁行斜去字联联。



   卷695_27 【贵公子】韦庄 

大道青楼御苑东，玉栏仙杏压枝红。金铃犬吠梧桐月， 
朱鬣马嘶杨柳风。流水带花穿巷陌，夕阳和树入帘栊。 
瑶池宴罢归来醉，笑说君王在月宫。知



   卷695_28 【听赵秀才弹琴】韦庄 

满匣冰泉咽又鸣，玉音闲澹入神清。巫山夜雨弦中起， 
湘水清波指下生。蜂簇野花吟细韵，蝉移高柳迸残声。 
不须更奏幽兰曲，卓氏门前月正明。知



   卷695_29 【观猎】韦庄 

苑墙东畔欲斜晖，傍苑穿花兔正肥。公子喜逢朝罢日， 
将军夸换战时衣。鹘翻锦翅云中落，犬带金铃草上飞。 
直待四郊高鸟尽，掉鞍齐向国门归。知



   卷695_30 【三堂东湖作】韦庄 

满塘秋水碧泓澄，十亩菱花晚镜清。景动新桥横螮蝀， 
岸铺芳草睡䴔䴖。蟾投夜魄当湖落，岳倒秋莲入浪生。 
何处最添诗客兴，黄昏烟雨乱蛙声。知



   卷695_31 【放榜日作】韦庄 

一声开鼓辟金扉，三十仙材上翠微。葛水雾中龙乍变， 
缑山烟外鹤初飞。邹阳暖艳催花发，太皞春光簇马归。 
回首便辞尘土世，彩云新换六铢衣。知



   卷695_32 【寄薛先辈】韦庄 

悬知回日彩衣荣，仙籍高标第一名。瑶树带风侵物冷， 
玉山和雨射人清。龙翻瀚海波涛壮，鹤出金笼燕雀惊。 
不说文章与门地，自然毛骨是公卿。知



   卷695_33 【访含弘山僧不遇留题精舍】韦庄 

满院桐花鸟雀喧，寂寥芳草茂芊芊。吾师正遇归山日， 
闲客空题到寺年。池竹闭门教鹤守，琴书开箧任僧传。 
人间不自寻行迹，一片孤云在碧天。知



   卷695_34 【寄从兄遵】韦庄 

江上秋风正钓鲈，九重天子梦翘车。不将高卧邀刘主， 
自吐清谈护汉储。沧海十年龙景断，碧云千里雁行疏。 
相逢莫话归山计，明日东封待直庐。知



   卷695_35 【渔塘十六韵（在朱阳县石岩下）】韦庄 

洛水分馀脉，穿岩出石棱。碧经岚气重，清带露华澄。 
莹澈通三岛，岩梧积万层。巢由应共到，刘阮想同登。 
壁峻苔如画，山昏雾似蒸。撼松衣有雪，题石砚生冰。 
路熟云中客，名留域外僧。饥猿寻落橡，斗鼠堕高藤。 
嶮树临溪亚，残莎带岸崩。持竿聊藉草，待月好垂罾。 
对景思任父，开图想不兴。晚风轻浪叠，暮雨湿烟凝。 
似泛灵槎出，如迎羽客升。仙源终不测，胜概自相仍。 
欲别诚堪恋，长归又未能。他时操史笔，为尔著良称。古



   卷695_36 【冬日长安感志寄献虢州崔郎中二十韵】韦庄 

帝里无成久滞淹，别家三度见新蟾。郄诜丹桂无人指， 
阮籍青襟有泪沾。溪上却思云满屋，镜中惟怕雪生髯。 
病如原宪谁能疗，蹇似刘桢岂用占。雾雨十年同隐遁， 
风雷何日振沈潜。吁嗟每被更声引，歌咏还因酒思添。 
客舍正甘愁寂寂，郡楼遥想醉恹恹。已闻铃阁悬新诏， 
即向纶闱副具瞻。济物便同川上楫，慰心还似邑中黔。 
观星始觉中郎贵，问俗方知太守廉。宅后绿波栖画鹢， 
马前红袖簇丹襜。闲招好客斟香蚁，闷对琼花咏散盐。 
积冻慢封寒溜细，暮云高拔远峰尖。讼堂无事冰生印， 
水榭高吟月透帘。松下围棋期褚胤，笔头飞箭荐陶谦。 
未知匣剑何时跃，但恐铅刀不再铦。虽有远心长拥篲， 
耻将新剑学编苫。才惊素节移铜律，又见玄冥变玉签。 
百口似萍依广岸，一身如燕恋高檐。如今正困风波力， 
更向人中问宋纤。知



   卷695_37 【和薛先辈见寄初秋寓怀即事之作二十韵】韦庄 

玉律初移候，清风乍远襟。一声蝉到耳，千炬火然心。 
岳静云堆翠，楼高日半沉。引愁憎暮角，惊梦怯残砧。 
露白凝湘簟，风篁韵蜀琴。鸟喧从果烂，阶净任苔侵。 
柿叶添红景，槐柯减绿阴。采珠逢宝窟，阅石见瑶林。 
鲁殿铿寒玉，苔山激碎金。郄堂流桂景，陈巷集车音。 
名自张华显，词因葛亮吟。水深龙易失，天远鹤难寻。 
鉴貌宁惭乐，论才岂谢任。义心孤剑直，学海怒涛深。 
既睹文兼质，翻疑古在今。惭闻纡绿绶，即候挂朝簪。 
晚树连秋坞，斜阳映暮岑。夜虫方唧唧，疲马正駸駸。 
托迹同吴燕，依仁似越禽。会随仙羽化，香蚁且同斟。主



   卷695_38 【同旧韵】韦庄 

大火收残暑，清光渐惹襟。谢庄千里思，张翰五湖心。 
暮角迎风急，孤钟向暝沈。露滋三径草，日动四邻砧。 
簟委班姬扇，蝉悲蔡琰琴。方愁丹桂远，已怯二毛侵。 
甃石回泉脉，移棋就竹阴。触丝蛛堕网，避隼鸟投林。 
貌愧潘郎璧，文惭吕相金。但埋酆狱气，未发爨桐音。 
静笑刘琨舞，闲思阮籍吟。野花和雨劚，怪石入云寻。 
迹竟终非切，幽闲且自任。趋时惭艺薄，托质仰恩深。 
美价方稀古，清名已绝今。既闻留缟带，讵肯掷蓍簪。 
迟客虚高阁，迎僧出乱岑。壮心徒戚戚，逸足自駸駸。 
安羡仓中鼠，危同幕上禽。期君调鼎鼐，他日俟羊斟。斋



   卷695_39 【三用韵】韦庄 

素律初回驭，商飙暗触襟。乍伤诗客思，还动旅人心。 
蝉噪因风断，鳞游见鹭沈。笛声随晚吹，松韵激遥砧。 
地覆青袍草，窗横绿绮琴。烟霄难自致，岁月易相侵。 
涧柳横孤彴，岩藤架密阴。潇湘期钓侣，鄠杜别家林。 
遗愧虞卿璧，言依季布金。铮鏦闻郢唱，次第发巴音。 
萤影冲帘落，虫声拥砌吟。楼高思共钓，寺远想同寻。 
入夜愁难遣，逢秋恨莫任。蜗游苔径滑，鹤步翠塘深。 
莫问荣兼辱，宁论古与今。固穷怜瓮牖，感旧惜蒿簪。 
晚日舒霞绮，遥天倚黛岑。鸳鸾方翙翙，骅骥整駸駸。 
未化投陂竹，空思出谷禽。感多聊自遣，桑落且闲斟。古



   卷695_40 【惊秋】韦庄 

不向烟波狎钓舟，强亲文墨事儒丘。
长安十二槐花陌，曾负秋风多少秋。



   卷695_41 【登汉高庙闲眺】韦庄 

独寻仙境上高原，云雨深藏古帝坛。天畔晚峰青簇簇， 
槛前春树碧团团。参差郭外楼台小，断续风中鼓角残。 
一带远光何处水，钓舟闲系夕阳滩。主



   卷695_42 【耒阳县浮山神庙】韦庄 

一郡皆传此庙灵，庙前松桂古今青。山曾尧代浮洪水， 
地有唐臣奠绿醽。绕坐香风吹宝盖，傍檐烟雨湿岩扃。 
为霖自可成农岁，何用兴师远伐邢。主



   卷695_43 【愁】韦庄 

避愁愁又至，愁至事难忘。夜坐心中火，朝为鬓上霜。 
不经公子梦，偏入旅人肠。借问高轩客，何乡是醉乡。斋



   卷695_44 【村居书事】韦庄 

年年耕与钓，鸥鸟已相依。砌长苍苔厚，藤抽紫蔓肥。 
风莺移树啭，雨燕入楼飞。不觉春光暮，绕篱红杏稀。古



   卷695_45 【三堂早春】韦庄 

独倚危楼四望遥，杏花春陌马声骄。池边冰刃暖初落， 
山上雪棱寒未销。溪送绿波穿郡宅，日移红影度村桥。 
主人年少多情味，笑换金龟解珥貂。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十六 
 
   
　 
　

　
 　



   卷696_1 【雨霁晚眺（庚子年冬大驾幸蜀后作）】韦庄 

入谷路萦纡，岩巅日欲晡。岭云寒扫盖，溪雪冻黏须。 
卧草跧如兔，听冰怯似狐。仍闻关外火，昨夜彻皇都。古



   卷696_2 【立春日作】韦庄 

九重天子去蒙尘，御柳无情依旧春。
今日不关妃妾事，始知辜负马嵬人。



   卷696_3 【赠云阳裴明府】韦庄 

南北三年一解携，海为深谷岸为蹊。已闻陈胜心降汉， 
谁为田横国号齐。暴客至今犹战鹤，故人何处尚驱鸡。 
归来能作烟波伴，我有鱼舟在五溪。主



   卷696_4 【贼中与萧韦二秀才同卧重疾二君寻愈…因有题】韦庄 

与君同卧疾，独我渐弥留。弟妹不知处，兵戈殊未休。 
胸中疑晋竖，耳下斗殷牛。纵有秦医在，怀乡亦泪流。斋



   卷696_5 【重围中逢萧校书】韦庄 

相逢俱此地，此地是何乡。侧目不成语，抚心空自伤。 
剑高无鸟度，树暗有兵藏。底事征西将，年年戍洛阳。古



   卷696_6 【咸通】韦庄 

咸通时代物情奢，欢杀金张许史家。破产竞留天上乐， 
铸山争买洞中花。诸郎宴罢银灯合，仙子游回璧月斜。 
人意似知今日事，急催弦管送年华。古



   卷696_7 【白樱桃（一作于邺诗）】韦庄 

王母阶前种几株，水精帘外看如无。
只应汉武金盘上，泻得珊珊白露珠。



   卷696_8 【夜景】韦庄 

满庭松桂雨馀天，宋玉秋声韵蜀弦。乌兔不知多事世， 
星辰长似太平年。谁家一笛吹残暑，何处双砧捣暮烟。 
欲把伤心问明月，素娥无语泪娟娟。主



   卷696_9 【宿山家】韦庄 

山行侵夜到，云窦一星灯。草动蛇寻穴，枝摇鼠上藤。 
背风开药灶，向月展渔罾。明日前溪路，烟萝更几层。斋



   卷696_10 【长年】韦庄 

长年方悟少年非，人道新诗胜旧诗。十亩野塘留客钓， 
一轩春雨对僧棋。花间醉任黄莺语，亭上吟从白鹭窥。 
大盗不将炉冶去，有心重筑太平基。斋



   卷696_11 【辛丑年】韦庄 

九衢漂杵已成川，塞上黄云战马闲。但有羸兵填渭水， 
更无奇士出商山。田园已没红尘里，弟妹相逢白刃间。 
西望翠华殊未返，泪痕空湿剑文斑。斋



   卷696_12 【思归】韦庄 

暖丝无力自悠扬，牵引东风断客肠。外地见花终寂寞， 
异乡闻乐更凄凉。红垂野岸樱还熟，绿染回汀草又芳。 
旧里若为归去好，子期凋谢吕安亡。斋



   卷696_13 【忆昔】韦庄 

昔年曾向五陵游，子夜歌清月满楼。银烛树前长似昼， 
露桃华里不知秋。西园公子名无忌，南国佳人号莫愁。 
今日乱离俱是梦，夕阳唯见水东流。斋



   卷696_14 【合欢莲花】韦庄 

虞舜南巡去不归，二妃相誓死江湄。
空留万古香魂在，结作双葩合一枝。



   卷696_15 【览萧必先卷】韦庄 

满轴编新句，翛然大雅风。名因五字得，命合一言通。 
景尽才难尽，吟终意未终。似逢曹与谢，烟雨思何穷。主



   卷696_16 【和人岁宴旅舍见寄】韦庄 

积雪满前除，寒光夜皎如。老忧新岁近，贫觉故交疏。 
意合论文后，心降得句初。莫言常郁郁，天道有盈虚。斋



   卷696_17 【宿泊孟津寄三堂友人】韦庄 

解缆西征未有期，槐花又逼桂花时。鸿胪陌上归耕晚， 
金马门前献赋迟。只恐愁苗生两鬓，不堪离恨入双眉。 
分明昨夜南池梦，还把渔竿咏楚词。斋



   卷696_18 【对酒赋友人】韦庄 

多病仍多感，君心自我心。浮生都是梦，浩叹不如吟。 
白雪篇篇丽，清酤盏盏深。乱离俱老大，强醉莫沾襟。古



   卷696_19 【天井关】韦庄 

太行山上云深处，谁向云中筑女墙。短绠讵能垂玉甃， 
缭垣何用学金汤。劚开岚翠为高垒，截断云霞作巨防。 
守吏不教飞鸟过，赤眉何路到吾乡。古



   卷696_20 【赠边将】韦庄 

昔因征远向金微，马出榆关一鸟飞。万里只携孤剑去， 
十年空逐塞鸿归。手招都护新降虏，身著文皇旧赐衣。 
只待烟尘报天子，满头霜雪为兵机。古



   卷696_21 【春日】韦庄 

忽觉东风景渐迟，野梅山杏暗芳菲。落星楼上吹残角， 
偃月营中挂夕晖。旅梦乱随蝴蝶散，离魂渐逐杜鹃飞。 
红尘遮断长安陌，芳草王孙暮不归。古



   卷696_22 【早秋夜作】韦庄 

翠簟初清暑半销，撇帘松韵送轻飙。莎庭露永琴书润， 
山郭月明砧杵遥。傍砌绿苔鸣蟋蟀，绕檐红树织蟏蛸。 
不须更作悲秋赋，王粲辞家鬓已凋。古



   卷696_23 【寄江南逐客】韦庄 

二年音信阻湘潭，花下相思酒半酣。
记得竹斋风雨夜，对床孤枕话江南。



   卷696_24 【冬夜】韦庄 

睡觉寒炉酒半消，客情乡梦两遥遥。
无人为我磨心剑，割断愁肠一寸苗。



   卷696_25 【又闻湖南荆渚相次陷没】韦庄 

几时闻唱凯旋歌，处处屯兵未倒戈。天子只凭红旆壮， 
将军空恃紫髯多。尸填汉水连荆阜，血染湘云接楚波。 
莫问流离南越事，战馀空有旧山河。古



   卷696_26 【家叔南游却归因献贺】韦庄 

缭绕江南一岁归，归来行色满戎衣。长闻凤诏征兵急， 
何事龙韬献捷稀。旅梦远依湘水阔，离魂空伴越禽飞。 
遥知倚棹思家处，泽国烟深暮雨微。古



   卷696_27 【楚行吟】韦庄 

章华台下草如烟，故郢城头月似弦。
惆怅楚宫云雨后，露啼花笑一年年。



   卷696_28 【洛阳吟（时大驾在蜀，巢寇未平，洛中寓居作七言）】韦庄 

万户千门夕照边，开元时节旧风烟。宫官试马游三市， 
舞女乘舟上九天。胡骑北来空进主，汉皇西去竟升仙。 
如今父老偏垂泪，不见承平四十年。主



   卷696_29 【过旧宅】韦庄 

华轩不见马萧萧，廷尉门人久寂寥。朱槛翠楼为卜肆， 
玉栏仙杏作春樵。阶前雨落鸳鸯瓦，竹里苔封螮蝀桥。 
莫问此中销歇寺，娟娟红泪滴芭蕉。主



   卷696_30 【喻东军】韦庄 

四年龙驭守峨嵋，铁马西来步步迟。五运未教移汉鼎， 
六韬何必待秦师。几时鸾凤归丹阙，到处乌鸢从白旗。 
独把一樽和泪酒，隔云遥奠武侯祠。主



   卷696_31 【清河县楼作】韦庄 

有客微吟独凭楼，碧云红树不胜愁。盘雕迥印天心没， 
远水斜牵日脚流。千里战尘连上苑，九江归路隔东周。 
故人此地扬帆去，何处相思雪满头。主



   卷696_32 【北原闲眺】韦庄 

春城回首树重重，立马平原夕照中。五凤灰残金翠灭， 
六龙游去市朝空。千年王气浮清洛，万古坤灵镇碧嵩。 
欲问向来陵谷事，野桃无语泪花红。主



   卷696_33 【赠戍兵】韦庄 

汉皇无事暂游汾，底事狐狸啸作群。夜指碧天占晋分， 
晓磨孤剑望秦云。红旌不卷风长急，画角闲吹日又曛。 
止竟有征须有战，洛阳何用久屯军。主



   卷696_34 【睹军回戈】韦庄 

关中群盗已心离，关外犹闻羽檄飞。御苑绿莎嘶战马， 
禁城寒月捣征衣。漫教韩信兵涂地，不及刘琨啸解围。 
昨日屯军还夜遁，满车空载洛神归。主



   卷696_35 【中渡晚眺】韦庄 

魏王堤畔草如烟，有客伤时独扣舷。妖气欲昏唐社稷， 
夕阳空照汉山川。千重碧树笼春苑，万缕红霞衬碧天。 
家寄杜陵归不得，一回回首一潸然。主



   卷696_36 【河内别村业闲题】韦庄 

阮氏清风竹巷深，满溪松竹似山阴。门当谷路多樵客， 
地带河声足水禽。闲伴尔曹虽适意，静思吾道好沾襟。 
邻翁莫问伤时事，一曲高歌夕照沈。主



   卷696_37 【闻官军继至未睹凯旋】韦庄 

嫖姚何日破重围，秋草深来战马肥。已有孔明传将略， 
更闻王导得神机。阵前鼙鼓晴应响，城上乌鸢饱不飞。 
何事小臣偏注目，帝乡遥羡白云归。主



   卷696_38 【和集贤侯学士分司丁侍御秋日雨霁之作】韦庄 

洛岸秋晴夕照长，凤楼龙阙倚清光。玉泉山净云初散， 
金谷树多风正凉。席上客知蓬岛路，坐中寒有柏台霜。 
多惭十载游梁士，却伴宾鸿入帝乡。主



   卷696_39 【题安定张使君】韦庄 

器度风标合出尘，桂宫何负一枝新。成丹始见金无滓， 
冲斗方知剑有神。愤气不销头上雪，政声空布海边春。 
中兴若继开元事，堪向龙池作近臣。主



   卷696_40 【颍阳县】韦庄 

琴堂连少室，故事即仙踪。树老风声壮，山高腊候浓。 
雪多庭有鹿，县僻寺无钟。何处留诗客，茆檐倚后峰。斋



   卷696_41 【寄园林主人】韦庄 

主人常不在，春物为谁开。桃艳红将落，梨华雪又摧。 
晓莺闲自啭，游客暮空回。尚有馀芳在，犹堪载酒来。古



   卷696_42 【洛北村居】韦庄 

十亩松篁百亩田，归来方属大兵年。岩边石室低临水， 
云外岚峰半入天。鸟势去投金谷树，钟声遥出上阳烟。 
无人说得中兴事，独倚斜晖忆仲宣。古



   卷696_43 【对梨花赠皇甫秀才】韦庄 

林上梨花雪压枝，独攀琼艳不胜悲。依前此地逢君处， 
还是去年今日时。且恋残阳留绮席，莫推红袖诉金卮。 
腾腾战鼓正多事，须信明朝难重持。古



   卷696_44 【立春】韦庄 

青帝东来日驭迟，暖烟轻逐晓风吹。罽袍公子樽前觉， 
锦帐佳人梦里知。雪圃乍开红菜甲，彩幡新翦绿杨丝。 
殷勤为作宜春曲，题向花笺帖绣楣。古



   卷696_45 【村笛】韦庄 

箫韶九奏韵凄锵，曲度虽高调不伤。
却见孤村明月夜，一声牛笛断人肠。



   卷696_46 【题李斯传】韦庄 

蜀魄湘魂万古悲，未悲秦相死秦时。
临刑莫恨仓中鼠，上蔡东门去自迟。



   卷696_47 【赠薛秀才】韦庄 

相辞因避世，相见尚兵戈。乱后故人少，别来新话多。 
但闻哀痛诏，未睹凯旋歌。欲结岩栖伴，何山好薜萝。知



   卷696_48 【和元秀才别业书事】韦庄 

僻居春事好，水曲乱花阴。浪过河移岸，雏成鸟别林。 
绿钱榆贯重，红障杏篱深。莫饮宜城酒，愁多醉易沈。主



   卷696_49 【纪村事】韦庄 

绿蔓映双扉，循墙一径微。雨多庭果烂，稻熟渚禽肥。 
酿酒迎新社，遥砧送暮晖。数声牛上笛，何处饷田归。斋



   卷696_50 【题许仙师院】韦庄 

地古多乔木，游人到且吟。院开金锁涩，门映绿篁深。 
山色不离眼，鹤声长在琴。往来谁与熟，乳鹿住前林。古



   卷696_51 【离筵诉酒】韦庄 

感君情重惜分离，送我殷勤酒满卮。
不是不能判酩酊，却忧前路酒醒时。



   卷696_52 【不寐】韦庄 

不寐天将晓，心劳转似灰。蚊吟频到耳，鼠斗竞缘台。 
户闇知蟾落，林喧觉雨来。马嘶朝客过，知是禁门开。斋



   卷696_53 【赠武处士】韦庄 

一身唯一室，高静若僧家。扫地留疏影，穿池浸落霞。 
绿萝临水合，白道向村斜。卖药归来醉，吟诗倚钓查。古



   卷696_54 【题吉涧卢拾遗庄】韦庄 

主人西游去不归，满溪春雨长春薇。
怪来马上诗情好，印破青山白鹭飞。



   卷696_55 【题颍源庙】韦庄 

曾是巢由栖隐地，百川唯说颍源清。微波乍向云根吐， 
去浪遥冲雪嶂横。万木倚檐疏干直，群峰当户晓岚晴。 
临川试问尧年事，犹被封人劝濯缨。主



   卷696_56 【东游远归】韦庄 

扣角干名计已疏，剑歌休恨食无鱼。辞家柳絮三春半， 
临路槐花七月初。江上欲寻渔父醉，日边时得故人书。 
青云不识杨生面，天子何由问子虚。主



   卷696_57 【新正日商南道中作寄李明府】韦庄 

相看又见岁华新，依旧杨朱拭泪巾。踏雪偶因寻戴客， 
论文还比聚星人。嵩山不改千年色，洛邑长生一路尘。 
今日与君同避世，却怜无事是家贫。主



   卷696_58 【春暮】韦庄 

一春春事好，病酒起常迟。流水绿萦砌，落花红堕枝。 
楼高喧乳燕，树密斗雏鹂。不学山公醉，将何自解颐。斋



   卷696_59 【哭麻处士】韦庄 

却到歌吟地，闲门草色中。百年流水尽，万事落花空。 
繐帐扃秋月，诗楼锁夜虫。少微何处堕，留恨白杨风。古



   卷696_60 【春早】韦庄 

闻莺才觉晓，闭户已知晴。一带窗间月，斜穿枕上生。主



   卷696_61 【和友人】韦庄 

闭门同隐士，不出动经时。静阅王维画，闲翻褚胤棋。 
落泉当户急，残月下窗迟。却想从来意，谯周亦自嗤。斋



   卷696_62 【春愁】韦庄 

寓思本多伤，逢春恨更长。露沾湘竹泪，花堕越梅妆。 
睡怯交加梦，闲倾潋滟觞。后庭人不到，斜月上松篁。古



   卷696_63 【晚春】韦庄 

花开疑乍富，花落似初贫。万物不如酒，四时唯爱春。 
峨峨秦氏髻，皎皎洛川神。风月应相笑，年年醉病身。知



   卷696_64 【题许浑诗卷】韦庄 

江南才子许浑诗，字字清新句句奇。
十斛明珠量不尽，惠休虚作碧云词。



   卷696_65 【赠礼佛名者】韦庄 

何用辛勤礼佛名，我从无得到真庭。
寻思六祖传心印，可是从来读藏经。



   卷696_66 【残花（一作于邺诗）】韦庄 

和烟和露雪离披，金蕊红须尚满枝。
十日笙歌一宵梦，苎萝因雨失西施。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十七 
 
   
　 
　

　
 　



   卷697_1 【上元县（浙西作）】韦庄 

南朝三十六英雄，角逐兴亡尽此中。有国有家皆是梦， 
为龙为虎亦成空。残花旧宅悲江令，落日青山吊谢公。 
止竟霸图何物在，石麟无主卧秋风。主



   卷697_2 【江上逢史馆李学士】韦庄 

前年分袂陕城西，醉凭征轩日欲低。去浪指期鱼必变， 
出门回首马空嘶。关河自此为征垒，城阙于今陷战鼙。 
谁谓世途陵是谷，燕来还识旧巢泥。主



   卷697_3 【金陵图】韦庄 

谁谓伤心画不成，画人心逐世人情。
君看六幅南朝事，老木寒云满故城。



   卷697_4 【谒蒋帝庙】韦庄 

建业城边蒋帝祠，素髯清骨旧风姿。江声似激秦军破， 
山势如匡晋祚危。残雪岭头明组练，晚霞檐外簇旌旗。 
金陵客路方流落，空祝回銮奠酒卮。古



   卷697_5 【闻再幸梁洋】韦庄 

才喜中原息战鼙，又闻天子幸巴西。延烧魏阙非关燕， 
大狩陈仓不为鸡。兴庆玉龙寒自跃，昭陵石马夜空嘶。 
遥思万里行宫梦，太白山前月欲低。古



   卷697_6 【王道者】韦庄 

五云遥指海中央，金鼎曾传肘后方。三岛路岐空有月， 
十洲花木不知霜。因携竹杖闻龙气，为使仙童带橘香。 
应笑我曹身是梦，白头犹自学诗狂。古



   卷697_7 【陪金陵府相中堂夜宴】韦庄 

满耳笙歌满眼花，满楼珠翠胜吴娃。因知海上神仙窟， 
只似人间富贵家。绣户夜攒红烛市，舞衣晴曳碧天霞。 
却愁宴罢青蛾散，杨子江头月半斜。古



   卷697_8 【和侯秀才同友生泛舟溪中相招之作】韦庄 

嵇阮相将棹酒船，晚风侵浪水侵舷。轻如控鲤初离岸， 
远似乘槎欲上天。雨外鸟归吴苑树，镜中人入洞庭烟。 
凭君不用回舟疾，今夜西江月正圆。古



   卷697_9 【赠野童】韦庄 

羡尔无知野性真，乱搔蓬发笑看人。
闲冲暮雨骑牛去，肯问中兴社稷臣。



   卷697_10 【代书寄马】韦庄 

驱驰曾在五侯家，见说初生自渥洼。鬃白似披梁苑雪， 
颈肥如扑杏园花。休嫌绿绶嘶贫舍，好著红缨入使衙。 
稳上云衢千万里，年年长踏魏堤沙。主



   卷697_11 【题淮阴侯庙】韦庄 

满把椒浆奠楚祠，碧幢黄钺旧英威。能扶汉代成王业， 
忍见唐民陷战机。云梦去时高鸟尽，淮阴归日故人稀。 
如何不借平齐策，空看长星落贼围。主



   卷697_12 【送崔郎中往使西川行在】韦庄 

拜书辞玉帐，万里剑关长。新马杏花色，绿袍春草香。 
一身朝玉陛，几日过铜梁。莫恋炉边醉，仙宫待侍郎。斋



   卷697_13 【润州显济阁晓望】韦庄 

清晓水如镜，隔江人似鸥。远烟藏海岛，初日照扬州。 
地壮孙权气，云凝庾信愁。一篷何处客，吟凭钓鱼舟。古



   卷697_14 【观浙西府相畋游】韦庄 

十里旌旗十万兵，等闲游猎出军城。紫袍日照金鹅斗， 
红旆风吹画虎狞。带箭彩禽云外落，避雕寒兔月中惊。 
归来一路笙歌满，更有仙娥载酒迎。古



   卷697_15 【官庄】韦庄 

谁氏园林一簇烟，路人遥指尽长叹。
桑田稻泽今无主，新犯香醪没入官。



   卷697_16 【解维】韦庄 

又解征帆落照中，暮程还过秣陵东。
二年辛苦烟波里，赢得风姿似钓翁。



   卷697_17 【雨霁池上作呈侯学士】韦庄 

鹿巾藜杖葛衣轻，雨歇池边晚吹清。
正是如今江上好，白鳞红稻紫莼羹。



   卷697_18 【寓言】韦庄 

为儒逢世乱，吾道欲何之。学剑已应晚，归山今又迟。 
故人三载别，明月两乡悲。惆怅沧江上，星星鬓有丝。斋



   卷697_19 【哭同舍崔员外】韦庄 

却到同游地，三年一电光。池塘春草在，风烛故人亡。 
祭罢泉声急，斋余磬韵长。碧天应有恨，斜日吊松篁。古



   卷697_20 【题姑苏凌处士庄】韦庄 

一簇林亭返照间，门当官道不曾关。花深远岸黄莺闹， 
雨急春塘白鹭闲。载酒客寻吴苑寺，倚楼僧看洞庭山。 
怪来话得仙中事，新有人从物外还。古



   卷697_21 【过当涂县】韦庄 

客过当涂县，停车访旧游。谢公山有墅，李白酒无楼。 
采石花空发，乌江水自流。夕阳谁共感，寒鹭立汀洲。知



   卷697_22 【江亭酒醒却寄维扬饯客】韦庄 

别筵人散酒初醒，江步黄昏雨雪零。
满坐绮罗皆不见，觉来红树背银屏。



   卷697_23 【台城】韦庄 

江雨霏霏江草齐，六朝如梦鸟空啼。
无情最是台城柳，依旧烟笼十里堤。



   卷697_24 【赠渔翁】韦庄 

草衣荷笠鬓如霜，自说家编楚水阳。满岸秋风吹枳橘， 
绕陂烟雨种菰蒋。芦刀夜鲙红鳞腻，水甑朝蒸紫芋香。 
曾向五湖期范蠡，尔来空阔久相忘。知



   卷697_25 【过扬州】韦庄 

当年人未识兵戈，处处青楼夜夜歌。花发洞中春日永， 
月明衣上好风多。淮王去后无鸡犬，炀帝归来葬绮罗。 
二十四桥空寂寂，绿杨摧折旧官河。知



   卷697_26 【寄右省李起居】韦庄 

已向鸳行接雁行，便应双拜紫薇郎。才闻阙下征书急， 
已觉回朝草诏忙。白马似怜朱绂贵，彩衣遥惹御炉香。 
多惭十载游梁客，未换青襟侍素王。知



   卷697_27 【镊白】韦庄 

白发太无情，朝朝镊又生。始因丝一缕，渐至雪千茎。 
不避佳人笑，唯惭稚子惊。新年过半百，犹叹未休兵。主



   卷697_28 【漳亭驿小樱桃】韦庄 

当年此树正花开，五马仙郎载酒来。
李白已亡工部死，何人堪伴玉山颓。



   卷697_29 【酬吴秀才霅川相送】韦庄 

一叶南浮去似飞，楚乡云水本无依。离心不忍闻春鸟， 
病眼何堪送落晖。掺袂客从花下散，棹舟人向镜中归。 
夫君别我应惆怅，十五年来识素衣。古



   卷697_30 【对雨独酌】韦庄 

榴花新酿绿于苔，对雨闲倾满满杯。荷锸醉翁真达者， 
卧云逋客竟悠哉。能诗岂是经时策，爱酒原非命世才。 
门外绿萝连洞口，马嘶应是步兵来。古



   卷697_31 【夏初与侯补阙江南有约同泛淮汴西赴行朝庄…四韵吊之】韦庄 

本约同来谒帝阍，忽随川浪去东奔。九重圣主方虚席， 
千里高堂尚倚门。世德只应荣伯仲，诗名终自付儿孙。 
遥怜月落清淮上，寂寞何人吊旅魂。古



   卷697_32 【汴堤行】韦庄 

欲上隋堤举步迟，隔云烽燧叫非时。才闻破虏将休马， 
又道征辽再出师。朝见西来为过客，暮看东去作浮尸。 
绿杨千里无飞鸟，日落空投旧店基。古



   卷697_33 【旅次甬西见儿童以竹枪纸旗戏为阵列…余因感之】韦庄 

已闻三世没军营，又见儿孙学战争。
见尔此言堪恸哭，遣予何日望时平。



   卷697_34 【自孟津舟西上雨中作】韦庄 

秋烟漠漠雨濛濛，不卷征帆任晚风。百口寄安沧海上， 
一身逃难绿林中。来时楚岸杨花白，去日隋堤蓼穗红。 
却到故园翻似客，归心迢递秣陵东。主



   卷697_35 【含山店梦觉作】韦庄 

曾为流离惯别家，等闲挥袂客天涯。
灯前一觉江南梦，惆怅起来山月斜。



   卷697_36 【题貂黄岭官军】韦庄 

散骑萧萧下太行，远从吴会去陈仓。
斜风细雨江亭上，尽日凭栏忆楚乡。



   卷697_37 【过内黄县】韦庄 

相州吹角欲斜阳，匹马摇鞭宿内黄。僻县不容投刺客， 
野陂时遇射雕郎。云中粉堞新城垒，店后荒郊旧战场。 
犹指去程千万里，秣陵烟树在何乡。主



   卷697_38 【杂感】韦庄 

莫悲建业荆榛满，昔日繁华是帝京。莫爱广陵台榭好， 
也曾芜没作荒城。鱼龙爵马皆如梦，风月烟花岂有情。 
行客不劳频怅望，古来朝市叹衰荣。主



   卷697_39 【垣县山中寻李书记山居不遇，留题河次店】韦庄 

白云红树eryy东，名鸟群飞古画中。
仙吏不知何处隐，山南山北雨濛濛。



   卷697_40 【送人游并汾】韦庄 

风雨萧萧欲暮秋，独携孤剑塞垣游。
如今虏骑方南牧，莫过阴关第一州。



   卷697_41 【李氏小池亭十二韵（时在婺州寄居作）】韦庄 

积石乱巉巉，庭莎绿不芟。小桥低跨水，危槛半依岩。 
花落鱼争唼，樱红鸟竞鵮。引泉疏地脉，扫絮积山嵌。 
古柳红绡织，新篁紫绮缄。养猿秋啸月，放鹤夜栖杉。 
枕簟谿云腻，池塘海雨咸。语窗鸡逞辨，舐鼎犬偏馋。 
踏藓青黏屐，攀萝绿映衫。访僧舟北渡，贳酒日西衔。 
迟客登高阁，题诗绕翠岩。家藏何所宝，清韵满琅函。斋



   卷697_42 【遣兴】韦庄 

如幻如泡世，多愁多病身。乱来知酒圣，贫去觉钱神。 
异国清明节，空江寂寞春。声声林上鸟，唤我北归秦。古



   卷697_43 【婺州和陆谏议将赴阙怀阳羡山居】韦庄 

望阙路仍远，子牟魂欲飞。道开烧药鼎，僧寄卧云衣。 
故国饶芳草，他山挂夕晖。东阳虽胜地，王粲奈思归。知



   卷697_44 【江上题所居】韦庄 

故人相别尽朝天，苦竹江头独闭关。落日乱蝉萧帝寺， 
碧云归鸟谢家山。青州从事来偏熟，泉布先生老渐悭。 
不是对花长酩酊，永嘉时代不如闲。知



   卷697_45 【婺州屏居蒙右省王拾遗车枉降访病中延候不得因成寄谢】韦庄 

三年流落卧漳滨，王粲思家拭泪频。画角莫吹残月夜， 
病心方忆故园春。自为江上樵苏客，不识天边侍从臣。 
怪得白鸥惊去尽，绿萝门外有朱轮。知



   卷697_46 【将卜兰芷村居留别郡中在仕】韦庄 

兰芷江头寄断蓬，移家空载一帆风。伯伦嗜酒还因乱， 
平子归田不为穷。避世漂零人境外，结茅依约画屏中。 
从今隐去应难觅，深入芦花作钓翁。知



   卷697_47 【和陆谏议避地寄东阳进退未决见寄】韦庄 

未归天路紫云深，暂驻东阳岁月侵。入洛声华当世重， 
闵周章句满朝吟。开炉夜看黄芽鼎，卧瓮闲欹白玉簪。 
读易草玄人不会，忧君心是致君心。知



   卷697_48 【山墅闲题】韦庄 

逦迤前冈厌后冈，一川桑柘好残阳。主人馈饷炊红黍， 
邻父携竿钓紫鲂。静极却嫌流水闹，闲多翻笑野云忙。 
有名不那无名客，独闭衡门避建康。知



   卷697_49 【江上逢故人】韦庄 

前年送我曲江西，红杏园中醉似泥。今日逢君越溪上， 
杜鹃花发鹧鸪啼。来时旧里人谁在，别后沧波路几迷。 
江畔玉楼多美酒，仲宣怀土莫凄凄。知



   卷697_50 【旅中感遇寄呈李秘书昆仲】韦庄 

南望愁云锁翠微，谢家楼阁雨霏霏。刘桢病后新诗少， 
阮籍贫来好客稀。犹喜故人天外至，许将孤剑日边归。 
怀乡不怕严陵笑，只待秋风别钓矶。知



   卷697_51 【送范评事入关】韦庄 

寂寥门户寡相亲，日日频来只有君。正喜琴尊长作伴， 
忽携书剑远辞群。伤心柳色离亭见，fW耳蝉声故国闻。 
为报明年杏园客，与留绝艳待终军。知



   卷697_52 【东阳酒家赠别二绝句】韦庄 

送君同上酒家楼，酩酊翻成一笑休。
正是落花饶怅望，醉乡前路莫回头。

天涯方叹异乡身，又向天涯别故人。
明日五更孤店月，醉醒何处泪沾巾。



   卷697_53 【江上村居】韦庄 

本无踪迹恋柴扃，世乱须教识道情。颠倒梦魂愁里得， 
撅奇诗句望中生。花缘艳绝栽难好，山为看多咏不成。 
闻道汉军新破虏，使来仍说近离京。主



   卷697_54 【江外思乡】韦庄 

年年春日异乡悲，杜曲黄莺可得知。
更被夕阳江岸上，断肠烟柳一丝丝。



   卷697_55 【和郑拾遗秋日感事一百韵】韦庄 

祸乱天心厌，流离客思伤。有家抛上国，无罪谪遐方。 
负笈将辞越，扬帆欲泛湘。避时难驻足，感事易回肠。 
雅道何销德，妖星忽耀芒。中原初纵燎，下国竟探汤。 
盗据三秦地，兵缠八水乡。战尘轻犯阙，羽旆远巡梁。 
自此修文代，俄成讲武场。熊罴驱涿鹿，犀象走昆阳。 
御马迷新栈，宫娥改旧妆。五丁功再睹，八难事难忘。 
凤引金根疾，兵环玉弩强。建牙虽可恃，摩垒讵能防。 
霍庙神遐远，圯桥路杳茫。出师威似虎，御敌狠如羊。 
眉画犹思赤，巾裁未厌黄。晨趋鸣铁骑，夜舞挹琼觞。 
僭侈彤襜乱，喧呼绣cK攘。但闻争曳组，讵见学垂缰。 
鹊印提新篆，龙泉夺晓霜。军威徒逗挠，我武自维扬。 
负扆劳天眷，凝旒念国章。绣旗张画兽，宝马跃红鸯。 
但欲除妖气，宁思蔽耿光。晓烟生帝里，夜火入春坊。 
鸟怪巢宫树，狐骄上苑墙。设危终在德，视履岂无祥。 
气激雷霆怒，神驱岳渎忙。功高分虎节，位下耻龙骧。 
遍命登坛将，巡封异姓王。志求扶坠典，力未振颓纲。 
汉路闲雕鹗，云衢驻骕骦。宝装军器丽，麝裛战袍香。 
日睹兵书捷，时闻虏骑亡。人心惊獬豸，雀意伺螳螂。 
上略咸推妙，前锋讵可当。纡金光照耀，执玉意藏昂。 
覆餗非无谓，奢华事每详。四民皆组绶，九土堕耕桑。 
飞骑黄金勒，香车翠钿装。八珍罗膳府，五采斗筐床。 
宴集喧华第，歌钟簇画梁。永期传子姓，宁误犯天狼。 
未睹君除侧，徒思玉在傍。窜身奚可保，易地喜相将。 
国运方夷险，天心讵测量。九流虽暂蔽，三柄岂相妨。 
小孽乖躔次，中兴系昊苍。法尧功已普，罪己德非凉。 
帝念惟思理，臣心岂自遑。诏催青琐客，时待紫微郎。 
定难输宸算，胜灾减御粱。皇恩思荡荡，睿泽转洋洋。 
偃卧虽非晚，艰难亦备尝。舜庭招谏鼓，汉殿上书囊。 
俭德遵三尺，清朝俟一匡。世随渔父醉，身效接舆狂。 
窜逐同天宝，遭罹异建康。道孤悲海澨，家远隔天潢。 
卒岁贫无褐，经秋病泛漳。似鱼甘去乙，比蟹未成筐。 
守道惭无补，趋时愧不臧。殷牛常在耳，晋竖欲潜肓。 
忸恨山思板，怀归海欲航。角吹魂悄悄，笛引泪浪浪。 
乱觉乾坤窄，贫知日月长。势将随鹤列，忽喜遇鸳行。 
已报新回驾，仍闻近纳隍。文风销剑楯，礼物换旂裳。 
紫闼重开序，青衿再设庠。黑头期命爵，赪尾尚忧鲂。 
吴坂嘶骐骥，岐山集凤凰。词源波浩浩，谏署玉锵锵。 
饲雀曾传庆，烹蛇讵有殃。弢弓挥劲镞，匣剑淬神铓。 
谔谔宁惭直，堂堂不谢张。晓风趋建礼，夜月直文昌。 
去国时虽久，安邦志不常。良金炉自跃，美玉椟难藏。 
北望心如旆，西归律变商。迹随江燕去，心逐塞鸿翔。 
晚翠笼桑坞，斜晖挂竹堂。路愁千里月，田爱万斯箱。 
伴钓歌前浦，随樵上远冈。鹭眠依晚屿，鸟浴上枯杨。 
惊梦缘欹枕，多吟为倚廊。访僧红叶寺，题句白云房。 
帆外青枫老，尊前紫菊芳。夜灯银耿耿，晓露玉瀼瀼。 
异国惭倾盖，归涂俟并粮。身虽留震泽，心已过雷塘。 
执友知谁在，家山各已荒。海边登桂楫，烟外泛云樯。 
巢树禽思越，嘶风马恋羌。寒声愁听杵，空馆厌闻螀。 
望阙飞华盖，趋朝振玉珰。米惭无薏苡，面喜有恍榔。 
话别心重结，伤时泪一滂。伫归蓬岛后，纶诏润青缃。知



   卷697_56 【梦入关】韦庄 

梦中乘传过关亭，南望莲峰簇簇青。
马上正吟归去好，觉来江月满前庭。



   卷697_57 【送人归上国】韦庄 

送君江上日西斜，泣向江边满树花。
若见青云旧相识，为言流落在天涯。



   卷697_58 【闻春鸟】韦庄 

云晴春鸟满江村，还似长安旧日闻。
红杏花前应笑我，我今憔悴亦羞君。



   卷697_59 【樱桃树】韦庄 

记得初生雪满枝，和蜂和蝶带花移。
而今花落游蜂去，空作主人惆怅诗。



   卷697_60 【独鹤】韦庄 

夕阳滩上立裴回，红蓼风前雪翅开。
应为不知栖宿处，几回飞去又飞来。



   卷697_61 【新栽竹】韦庄 

寂寞阶前见此君，绕栏吟罢却沾巾。
异乡流落谁相识，唯有丛篁似主人。



   卷697_62 【稻田】韦庄 

绿波春浪满前陂，极目连云罢亚肥。
更被鹭鹚千点雪，破烟来入画屏飞。



   卷697_63 【庭前菊】韦庄 

为忆长安烂熳开，我今移尔满庭栽。
红兰莫笑青青色，曾向龙山泛酒来。



   卷697_64 【燕来】韦庄 

去岁辞巢别近邻，今来空讶草堂新。
花开对语应相问，不是村中旧主人。



   卷697_65 【倚柴关】韦庄 

杖策无言独倚关，如痴如醉又如闲。
孤吟尽日何人会，依约前山似故山。



   卷697_66 【题七步廊】韦庄 

席门无计那残阳，更接檐前七步廊。
不羡东都丞相宅，每行吟得好篇章。



   卷697_67 【语松竹】韦庄 

庭前芳草绿于袍，堂上诗人欲二毛。
多病不禁秋寂寞，雨松风竹莫骚骚。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十八 
 
   
　 
　

　
 　



   卷698_1 【不出院楚公（自三衢至江西作）】韦庄 

一自禅关闭，心猿日渐驯。不知城郭路，稀识市朝人。 
履带阶前雪，衣无寺外尘。却嫌山翠好，诗客往来频。知



   卷698_2 【江边吟】韦庄 

江边烽燧几时休，江上行人雪满头。谁信乱离花不见， 
只应惆怅水东流。陶潜政事千杯酒，张翰生涯一叶舟。 
若有片帆归去好，可堪重倚仲宣楼。知



   卷698_3 【江南送李明府入关】韦庄 

雨花烟柳傍江村，流落天涯酒一樽。分首不辞多下泪， 
回头唯恐更消魂。我为孟馆三千客，君继宁王五代孙。 
正是中兴磐石重，莫将憔悴入都门。知



   卷698_4 【送福州王先辈南归】韦庄 

豫章城下偶相逢，自说今方遇至公。八韵赋吟梁苑雪， 
六铢衣惹杏园风。名标玉籍仙坛上，家寄闽山画障中。 
明日一杯何处别，绿杨烟岸雨濛濛。知



   卷698_5 【夜雪泛舟游南溪】韦庄 

大江西面小溪斜，入竹穿松似若耶。两岸严风吹玉树， 
一滩明月晒银砂。因寻野渡逢渔舍，更泊前湾上酒家。 
去去不知归路远，棹声烟里独呕哑。知



   卷698_6 【江行西望】韦庄 

西望长安白日遥，半年无事驻兰桡。
欲将张翰秋江雨，画作屏风寄鲍昭。



   卷698_7 【铜仪】韦庄 

铜仪一夜变葭灰，暖律还吹岭上梅。已喜汉官今再睹， 
更惊尧历又重开。窗中远岫青如黛，门外长江绿似苔。 
谁念闭关张仲蔚，满庭春雨长蒿莱。斋



   卷698_8 【含香】韦庄 

含香高步已难陪，鹤到清霄势未回。遇物旋添芳草句， 
逢春宁滞碧云才。微红几处花心吐，嫩绿谁家柳眼开。 
却去金銮为近侍，便辞鸥鸟不归来。斋



   卷698_9 【春云】韦庄 

春云春水两溶溶，倚郭楼台晚翠浓。山好只因人化石， 
地灵曾有剑为龙。官辞凤阙频经岁，家住峨嵋第几峰。 
王粲不知多少恨，夕阳吟断一声钟。斋



   卷698_10 【云散】韦庄 

云散天边落照和，关关春树鸟声多。刘伶避世唯沈醉， 
甯戚伤时亦浩歌。已恨岁华添皎镜，更悲人事逐颓波。 
青云自有鹓鸿待，莫说他山好薜萝。斋



   卷698_11 【袁州作】韦庄 

家家生计只琴书，一郡清风似鲁儒。山色东南连紫府， 
水声西北属洪都。烟霞尽入新诗卷，郭邑闲开古画图。 
正是江村春酒熟，更闻春鸟劝提壶。斋



   卷698_12 【题袁州谢秀才所居】韦庄 

主人年少已能诗，更有松轩挂夕晖。芳草似袍连径合， 
白云如鸟傍檐飞。但将竹叶消春恨，莫遣杨花上客衣。 
若有前山好烟雨，与君吟到暝钟归。斋



   卷698_13 【谒巫山庙】韦庄 

乱猿啼处访高唐，路入烟霞草木香。山色未能忘宋玉， 
水声犹似哭襄王。朝朝暮暮阳台下，为雨为云楚国亡。 
惆怅庙前无限柳，春来空斗画眉长。斋



   卷698_14 【鹧鸪】韦庄 

南禽无侣似相依，锦翅双双傍马飞。孤竹庙前啼暮雨， 
汨罗祠畔吊残晖。秦人只解歌为曲，越女空能画作衣。 
懊恼泽家非有恨，年年长忆凤城归。斋



   卷698_15 【宿蓬船】韦庄 

夜来江雨宿蓬船，卧听淋铃不忍眠。
却忆紫微情调逸，阻风中酒过年年。



   卷698_16 【送李秀才归荆溪】韦庄 

八月中秋月正圆，送君吟上木兰船。人言格调胜玄度， 
我爱篇章敌浪仙。晚渡去时冲细雨，夜滩何处宿寒烟。 
楚王宫去阳台近，莫倚风流滞少年。知



   卷698_17 【洪州送西明寺省上人游福建】韦庄 

记得初骑竹马年，送师来往御沟边。荆榛已失当时路， 
槐柳全无旧日烟。远自嵇山游楚泽，又从庐岳去闽川。 
新春阙下应相见，红杏花中觅酒仙。知



   卷698_18 【建昌渡暝吟】韦庄 

月照临官渡，乡情独浩然。鸟栖彭蠡树，月上建昌船。 
市散渔翁醉，楼深贾客眠。隔江何处笛，吹断绿杨烟。主



   卷698_19 【岁除对王秀才作】韦庄 

我惜今宵促，君愁玉漏频。岂知新岁酒，犹作异乡身。 
雪向寅前冻，花从子后春。到明追此会，俱是隔年人。斋



   卷698_20 【酒渴爱江清】韦庄 

酒渴何方疗，江波一掬清。泻瓯如练色，漱齿作泉声。 
味带他山雪，光含白露精。只应千古后，长称伯伦情。古



   卷698_21 【和李秀才郊墅早春吟兴十韵】韦庄 

暖律变寒光，东君景渐长。我悲游海峤，君说住柴桑。 
雪色随高岳，冰声陷古塘。草根微吐翠，梅朵半含霜。 
酒市多逋客，渔家足夜航。匡庐云傍屋，彭蠡浪冲床。 
绿摆杨枝嫩，红挑菜甲香。凤凰城已尽，鹦鹉赋应狂。 
伫见龙辞沼，宁忧雁失行。不应双剑气，长在斗牛傍。主



   卷698_22 【泛鄱阳湖】韦庄 

四顾无边鸟不飞，大波惊隔楚山微。纷纷雨外灵均过， 
瑟瑟云中帝子归。迸鲤似棱投远浪，小舟如叶傍斜晖。 
鸱夷去后何人到，爱者虽多见者稀。主



   卷698_23 【黄藤山下闻猿】韦庄 

黄藤山下驻归程，一夜号猿吊旅情。入耳便能生百恨， 
断肠何必待三声。穿云宿处人难见，望月啼时兔正明。 
好笑五陵年少客，壮心无事也沾缨。主



   卷698_24 【章江作】韦庄 

杜陵归客正裴回，玉笛谁家叫落梅。之子棹从天外去， 
故人书自日边来。杨花慢惹霏霏雨，竹叶闲倾满满杯。 
欲问维扬旧风月，一江红树乱猿哀。主



   卷698_25 【南游富阳江中作】韦庄 

南去又南去，此行非自期。一帆云作伴，千里月相随。 
浪迹花应笑，衰容镜每知。乡园不可问，禾黍正离离。斋



   卷698_26 【饶州馀干县琵琶洲有故韩宾客宣城裴尚书修行…因以和吟】韦庄 

琵琶洲近斗牛星，鸾凤曾于此放情。已觉地灵因昴降， 
更闻川媚有珠生。一滩红树留佳气，万古清弦续政声。 
戟户尽移天上去，里人空说旧簪缨。斋



   卷698_27 【九江逢卢员外】韦庄 

前年风月宿琴堂，大媚仙山近帝乡。别后几沾新雨露， 
乱来犹记旧篇章。陶潜岂是铜符吏，田凤终为锦帐郎。 
莫怪相逢倍惆怅，九江烟月似潇湘。斋



   卷698_28 【南昌晚眺】韦庄 

南昌城郭枕江烟，章水悠悠浪拍天。芳草绿遮仙尉宅， 
落霞红衬贾人船。霏霏阁上千山雨，嘒嘒云中万树蝉。 
怪得地多章句客，庾家楼在斗牛边。斋



   卷698_29 【衢州江上别李秀才】韦庄 

千山红树万山云，把酒相看日又曛。
一曲离歌两行泪，更知何地再逢君。



   卷698_30 【湘中作】韦庄 

千重烟树万重波，因便何妨吊汨罗。楚地不知秦地乱， 
南人空怪北人多。臣心未肯教迁鼎，天道还应欲止戈。 
否去泰来终可待，夜寒休唱饭牛歌。知



   卷698_31 【桐庐县作】韦庄 

钱塘江尽到桐庐，水碧山青画不如。白羽鸟飞严子濑， 
绿蓑人钓季鹰鱼。潭心倒影时开合，谷口闲云自卷舒。 
此境只应词客爱，投文空吊木玄虚。知



   卷698_32 【东阳赠别】韦庄 

绣袍公子出旌旗，送我摇鞭入翠微。大抵行人难诉酒， 
就中辞客易沾衣。去时此地题桥去，归日何年佩印归。 
无限别情言不得，回看溪柳恨依依。知



   卷698_33 【寄湖州舍弟】韦庄 

半年江上怆离襟，把得新诗喜又吟。多病似逢秦氏药， 
久贫如得顾家金。云烟但有穿杨志，尘土多无作吏心。 
何况别来词转丽，不愁明代少知音。知



   卷698_34 【信州西三十里山名仙人城下有月岩山其状秀拔…赋是诗】韦庄 

驱车过闽越，路出饶阳西。仙山翠如画，簇簇生虹蜺。 
群峰若侍从，众阜如婴提。岩峦互吞吐，岭岫相追携。 
中有月轮满，皎洁如圆珪。玉皇恣游览，到此神应迷。 
常娥曳霞帔，引我同攀跻。腾腾上天半，玉镜悬飞梯。 
瑶池何悄悄，鸾鹤烟中栖。回头望尘世，露下寒凄凄。斋



   卷698_35 【婺州水馆重阳日作】韦庄 

异国逢佳节，凭高独若吟。一杯今日醉，万里故园心。 
水馆红兰合，山城紫菊深。白衣虽不至，鸥鸟自相寻。古



   卷698_36 【避地越中作】韦庄 

避世移家远，天涯岁已周。岂知今夜月，还是去年愁。 
露果珠沈水，风萤烛上楼。伤心潘骑省，华发不禁秋。知



   卷698_37 【抚州江口雨中作】韦庄 

江上闲冲细雨行，满衣风洒绿荷声。
金骝掉尾横鞭望，犹指庐陵半日程。



   卷698_38 【信州溪岸夜吟作】韦庄 

夜倚临溪店，怀乡独苦吟。月当山顶出，星倚水湄沈。 
雾气渔灯冷，钟声谷寺深。一城人悄悄，琪树宿仙禽。古



   卷698_39 【访浔阳友人不遇】韦庄 

不见安期悔上楼，寂寥人对鹭鸶愁。
芦花雨急江烟暝，何处潺潺独棹舟。



   卷698_40 【东林寺再遇僧益大德】韦庄 

见师初事懿皇朝，三殿归来白马骄。上讲每教倾国听， 
承恩偏得内官饶。当时可爱人如画，今日相逢鬓已凋。 
若向君门逢旧友，为传音信到云霄。主



   卷698_41 【西塞山下作】韦庄 

西塞山前水似蓝，乱云如絮满澄潭。孤峰渐映湓城北， 
片月斜生梦泽南。爨动晓烟烹紫蕨，露和香蒂摘黄柑。 
他年却棹扁舟去，终傍芦花结一庵。主



   卷698_42 【齐安郡】韦庄 

弥棹齐安郡，孤城百战残。傍村林有虎，带郭县无官。 
暮角梅花怨，清江桂影寒。黍离缘底事，撩我起长叹。斋



   卷698_43 【夏口行寄婺州诸弟】韦庄 

回头烟树各天涯，婺女星边远寄家。尽眼楚波连梦泽， 
满衣春雪落江花。双双得伴争如雁，一一归巢却羡鸦。 
谁道我随张博望，悠悠空外泛仙槎。斋



   卷698_44 【南省伴直（甲寅年自江南到京后作）】韦庄 

文昌二十四仙曹，尽倚红檐种露桃。一洞烟霞人迹少， 
六行槐柳鸟声高。星分夜彩寒侵帐，兰惹春香绿映袍。 
何事爱留诗客宿，满庭风雨竹萧骚。斋



   卷698_45 【鄠杜旧居二首】韦庄 

却到山阳事事非，谷云谿鸟尚相依。阮咸贫去田园尽， 
向秀归来父老稀。秋雨几家红稻熟，野塘何处锦鳞肥。 
年年为献东堂策，长是芦花别钓矶。斋

一径寻村渡碧溪，稻花香泽水千畦。云中寺远磬难识， 
竹里巢深鸟易迷。紫菊乱开连井合，红榴初绽拂檐低。 
归来满把如渑酒，何用伤时叹凤兮。古



   卷698_46 【寄江南诸弟】韦庄 

万里逢归雁，乡书忍泪封。吾身不自保，尔道各何从。 
性拙唯多蹇，家贫半为慵。只思溪影上，卧看玉华峰。知



   卷698_47 【投寄旧知】韦庄 

却将憔悴入都门，自喜青霄足故人。万里有家留百越， 
十年无路到三秦。摧残不是当时貌，流落空馀旧日贫。 
多谢青云好知己，莫教归去重沾巾。知



   卷698_48 【癸丑年下第献新先辈】韦庄 

五更残月省墙边，绛旆蜺旌卓晓烟。千炬火中莺出谷， 
一声钟后鹤冲天。皆乘骏马先归去，独被羸童笑晚眠。 
对酒暂时情豁尔，见花依旧涕潸然。未酬阚泽佣书债， 
犹欠君平卖卜钱。何事欲休休不得，来年公道似今年。古



   卷698_49 【题汧阳县马跑泉李学士别业】韦庄 

水满寒塘菊满篱，篱边无限彩禽飞。西园夜雨红樱熟， 
南亩清风白稻肥。草色自留闲客住，泉声如待主人归。 
九霄岐路忙于火，肯恋斜阳守钓矶。古



   卷698_50 【绛州过夏留献郑尚书】韦庄 

朝朝沈醉引金船，不觉西风满树蝉。光景暗消银烛下， 
梦魂长寄玉轮边。因循每被时流诮，奋发须由国士怜。 
明月客肠何处断，绿槐风里独扬鞭。古



   卷698_51 【绥州作】韦庄 

雕阴无树水难流，雉堞连云古帝州。带雨晚驼鸣远戍， 
望乡孤客倚高楼。明妃去日花应笑，蔡琰归时鬓已秋。 
一曲单于暮烽起，扶苏城上月如钩。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百九十九 
 
   
　 
　

　
 　



   卷699_1 【与东吴生相遇（及第后出关作）】韦庄 

十年身事各如萍，白首相逢泪满缨。老去不知花有态， 
乱来唯觉酒多情。贫疑陋巷春偏少，贵想豪家月最明。 
且对一尊开口笑，未衰应见泰阶平。斋



   卷699_2 【庭前桃】韦庄 

曾向桃源烂漫游，也同渔父泛仙舟。皆言洞里千株好， 
未胜庭前一树幽。带露似垂湘女泪，无言如伴息妫愁。 
五陵公子饶春恨，莫引香风上酒楼。斋



   卷699_3 【丙辰年鄜州遇寒食城外醉吟五首】韦庄 

满街杨柳绿丝烟，画出清明二月天。
好是隔帘花树动，女郎撩乱送秋千。

雕阴寒食足游人，金凤罗衣湿麝薰。
肠断入城芳草路，淡红香白一群群。

开元坡下日初斜，拜扫归来走钿车。
可惜数株红艳好，不知今夜落谁家。

马骄风疾玉鞭长，过去唯留一阵香。
闲客不须烧破眼，好花皆属富家郎。

雨丝烟柳欲清明，金屋人闲暖凤笙。
永日迢迢无一事，隔街闻筑气球声。



   卷699_4 【宜君县比卜居不遂，留题王秀才别墅二首】韦庄 

本期同此卧林丘，榾柮炉前拥布裘。
何事却骑羸马去，白云红树不相留。

明月严霜扑皂貂，羡君高卧正逍遥。
门前积雪深三尺，火满红炉酒满瓢。



   卷699_5 【鄜州留别张员外】韦庄 

江南相送君山下，塞北相逢朔漠中。三楚故人皆是梦， 
十年陈事只如风。莫言身世他时异，且喜琴尊数日同。 
惆怅却愁明日别，马嘶山店雨濛濛。主



   卷699_6 【病中闻相府夜宴戏赠集贤卢学士】韦庄 

满筵红蜡照香钿，一夜歌钟欲沸天。花里乱飞金错落， 
月中争认绣连乾。尊前莫话诗三百，醉后宁辞酒十千。 
无那两三新进士，风流长得饮徒怜。主



   卷699_7 【出关】韦庄 

马嘶烟岸柳阴斜，东去关山路转赊。到处因循缘嗜酒， 
一生惆怅为判花。危时只合身无著，白日那堪事有涯。 
正是灞陵春酬绿，仲宣何事独辞家。主



   卷699_8 【过樊川旧居（时在华州驾前奉使入蜀作）】韦庄 

却到樊川访旧游，夕阳衰草杜陵秋。应刘去后苔生阁， 
稽阮归来雪满头。能说乱离惟有燕，解偷闲暇不如鸥。 
千桑万海无人见，横笛一声空泪流。主



   卷699_9 【长安旧里】韦庄 

满目墙匡春草深，伤时伤事更伤心。
车轮马迹今何在，十二玉楼无处寻。



   卷699_10 【过渼陂怀旧】韦庄 

辛勤曾寄玉峰前，一别云溪二十年。三径荒凉迷竹树， 
四邻凋谢变桑田。渼陂可是当时事，紫阁空馀旧日烟。 
多少乱离无处问，夕阳吟罢涕潸然。古



   卷699_11 【汧阳间（一作汧阳县阁）】韦庄 

汧水悠悠去似絣，远山如画翠眉横。僧寻野渡归吴岳， 
雁带斜阳入渭城。边静不收蕃帐马，地贫惟卖陇山鹦。 
牧童何处吹羌笛，一曲梅花出塞声。古



   卷699_12 【焦崖阁】韦庄 

李白曾歌蜀道难，长闻白日上青天。
今朝夜过焦崖阁，始信星河在马前。



   卷699_13 【鸡公帻（去褒城县二十里）】韦庄 

石状虽如帻，山形可类鸡。向风疑欲斗，带雨似闻啼。 
蔓织青笼合，松长翠羽低。不鸣非有意，为怕客奔齐。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百 
 
   
　 
　

　
 　



   卷700_1 【平陵老将（此以下诗皆集外补遗）】韦庄 

白羽金仆姑，腰悬双辘轳。前年葱岭北，独战云中胡。 
匹马塞垣老，一身如鸟孤。归来辞第宅，却占平陵居。斋



   卷700_2 【即事】韦庄 

乱世时偏促，阴天日易昏。无言搔白首，憔悴倚东门。知



   卷700_3 【姬人养蚕】韦庄 

昔年爱笑蚕家妇，今日辛勤自养蚕。
仍道不愁罗与绮，女郎初解织桑篮。



   卷700_4 【长干塘别徐茂才】韦庄 

乱离时节别离轻，别酒应须满满倾。
才喜相逢又相送，有情争得似无情。



   卷700_5 【勉儿子】韦庄 

养尔逢多难，常忧学已迟。辟疆为上相，何必待从师。斋



   卷700_6 【乞彩笺歌】韦庄 

浣花溪上如花客，绿闇红藏人不识。留得溪头瑟瑟波， 
泼成纸上猩猩色。手把金刀擘彩云，有时剪破秋天碧。 
不使红霓段段飞，一时驱上丹霞壁。蜀客才多染不供， 
卓文醉后开无力。孔雀衔来向日飞，翩翩压折黄金翼。 
我有歌诗一千首，磨砻山岳罗星斗。开卷长疑雷电惊， 
挥毫只怕龙蛇走。班班布在时人口，满袖松花都未有。 
人间无处买烟霞，须知得自神仙手。也知价重连城璧， 
一纸万金犹不惜。薛涛昨夜梦中来，殷勤劝向君边觅。主



   卷700_7 【白牡丹】韦庄 

闺中莫妒新妆妇，陌上须惭傅粉郎。
昨夜月明浑似水，入门唯觉一庭香。



   卷700_8 【悯耕者】韦庄 

何代何王不战争，尽从离乱见清平。
如今暴骨多于土，犹点乡兵作戍兵。



   卷700_9 【壶关道中作】韦庄 

处处兵戈路不通，却从山北去江东。
黄昏欲到壶关寨，匹马寒嘶野草中。



   卷700_10 【题酒家】韦庄 

酒绿花红客爱诗，落花春岸酒家旗。
寻思避世为逋客，不醉长醒也是痴。



   卷700_11 【寄舍弟】韦庄 

每吟富贵他人合，不觉汍澜又湿衣。
万里日边乡树远，何年何路得同归。



   卷700_12 【仆者杨金】韦庄 

半年辛苦葺荒居，不独单寒腹亦虚。
努力且为田舍客，他年为尔觅金鱼。



   卷700_13 【春陌二首】韦庄 

满街芳草卓香车，仙子门前白日斜。
肠断东风各回首，一枝春雪冻梅花。

嫩烟轻染柳丝黄，句引花枝笑凭墙。
马上王孙莫回首，好风偏逐羽林郎。



   卷700_14 【赠姬人】韦庄 

莫恨红裙破，休嫌白屋低。请看京与洛，谁在旧香闺。知



   卷700_15 【中酒】韦庄 

南邻酒熟爱相招，蘸甲倾来绿满瓢。
一醉不知三日事，任他童稚作渔樵。



   卷700_16 【暴雨】韦庄 

江村入夏多雷雨，晓作狂霖晚又晴。
波浪不知深几许，南湖今与北湖平。



   卷700_17 【悼亡姬】韦庄 

凤去鸾归不可寻，十洲仙路彩云深。若无少女花应老， 
为有姮娥月易沈。竹叶岂能消积恨，丁香空解结同心。 
湘江水阔苍梧远，何处相思弄舜琴。知



   卷700_18 【独吟（以下四首，俱悼亡姬作）】韦庄 

默默无言恻恻悲，闲吟独傍菊花篱。只今已作经年别， 
此后知为几岁期。开箧每寻遗念物，倚楼空缀悼亡诗。 
夜来孤枕空肠断，窗月斜辉梦觉时。知



   卷700_19 【悔恨】韦庄 

六七年来春又秋，也同欢笑也同愁。才闻及第心先喜， 
试说求婚泪便流。几为妒来频敛黛，每思闲事不梳头。 
如今悔恨将何益，肠断千休与万休。知



   卷700_20 【虚席】韦庄 

一闭香闺后，罗衣尽施僧。鼠偷筵上果，蛾扑帐前灯。 
土蚀钗无凤，尘生镜少菱。有时还影响，花叶曳香缯。主



   卷700_21 【旧居】韦庄 

芳草又芳草，故人杨子家。青云容易散，白日等闲斜。 
皓质留残雪，香魂逐断霞。不知何处笛，一夜叫梅花。斋



   卷700_22 【晏起】韦庄 

尔来中酒起常迟，卧看南山改旧诗。
开户日高春寂寂，数声啼鸟上花枝。



   卷700_23 【幽居春思】韦庄 

绿映红藏江上村，一声鸡犬似山源。
闭门尽日无人到，翠羽春禽满树喧。



   卷700_24 【思归引】韦庄 

越鸟南翔雁北飞，两乡云路各言归。
如何我是飘飘者，独向江头恋钓矶。



   卷700_25 【与小女】韦庄 

见人初解语呕哑，不肯归眠恋小车。
一夜娇啼缘底事，为嫌衣少缕金华。



   卷700_26 【虎迹】韦庄 

白额频频夜到门，水边踪迹渐成群。
我今避世栖岩穴，岩穴如何又见君。



   卷700_27 【买酒不得】韦庄 

停尊待尔怪来迟，手挈空瓶毷氉归。
满面春愁消不得，更看溪鹭寂寥飞。



   卷700_28 【得故人书】韦庄 

正向溪头自采苏，青云忽得故人书。
殷勤问我归来否，双阙而今画不如。



   卷700_29 【洪州送僧游福建】韦庄 

八月风波似鼓鼙，可堪波上各东西。
殷勤早作归来计，莫恋猿声住建溪。



   卷700_30 【闻回戈军】韦庄 

上将鏖兵又欲旋，翠华巡幸已三年。
营中不用栽杨柳，愿戴儒冠为控弦。



   卷700_31 【南邻公子】韦庄 

南邻公子夜归声，数炬银灯隔竹明。
醉凭马鬃扶不起，更邀红袖出门迎。



   卷700_32 【忆小女银娘】韦庄 

睦州江上水门西，荡桨扬帆各解携。
今日天涯夜深坐，断肠偏忆阿银犁。



   卷700_33 【女仆阿汪】韦庄 

念尔辛勤岁已深，乱离相失又相寻。
他年待我门如市，报尔千金与万金。



   卷700_34 【河清县河亭】韦庄 

由来多感莫凭高，竟日衷肠似有刀。
人事任成陵与谷，大河东去自滔滔。



   卷700_35 【钟陵夜阑作】韦庄 

钟陵风雪夜将深，坐对寒江独苦吟。
流落天涯谁见问，少卿应识子卿心。



   卷700_36 【悼杨氏妓琴弦】韦庄 

魂归寥廓魄归烟，只住人间十八年。
昨日施僧裙带上，断肠犹系琵琶弦。



   卷700_37 【残花】韦庄 

江头沈醉泥斜晖，却向花前恸哭归。
惆怅一年春又去，碧云芳草两依依。



   卷700_38 【岁晏同左生作】韦庄 

岁暮乡关远，天涯手重携。雪埋江树短，云压夜城低。 
宝瑟湘灵怨，清砧杜魄啼。不须临皎镜，年长易凄凄。古



   卷700_39 【咸阳怀古】韦庄 

城边人倚夕阳楼，城上云凝万古愁。山色不知秦苑废， 
水声空傍汉宫流。李斯不向仓中悟，徐福应无物外游。 
莫怪楚吟偏断骨，野烟踪迹似东周。古



   卷700_40 【和同年韦学士华下途中见寄】韦庄 

绿杨城郭雨凄凄，过尽千轮与万蹄。送我独游三蜀路， 
羡君新上九霄梯。马惊门外山如活，花笑尊前客似泥。 
正是清和好时节，不堪离恨剑门西。古



   卷700_41 【春愁】韦庄 

自有春愁正断魂，不堪芳草思王孙。
落花寂寂黄昏雨，深院无人独倚门。



   卷700_42 【伤灼灼（灼灼，蜀之丽人也）】韦庄 

尝闻灼灼丽于花，云髻盘时未破瓜。桃脸曼长横绿水， 
玉肌香腻透红纱。多情不住神仙界，薄命曾嫌富贵家。 
流落锦江无处问，断魂飞作碧天霞。主



   卷700_43 【汉州】韦庄 

比侬初到汉州城，郭邑楼台触目惊。松桂影中旌旆色， 
芰荷风里管弦声。人心不似经离乱，时运还应却太平。 
十日醉眠金雁驿，临岐无恨脸波横。主



   卷700_44 【长安清明】韦庄 

蚤是伤春梦雨天，可堪芳草更芊芊。内官初赐清明火， 
上相闲分白打钱。紫陌乱嘶红叱拨，绿杨高映画秋千。 
游人记得承平事，暗喜风光似昔年。主



   卷700_45 【秋霁晚景】韦庄 

秋霁禁城晚，六街烟雨残。墙头山色健，林外鸟声欢。 
翘日楼台丽，清风剑佩寒。玉人襟袖薄，斜凭翠阑干。斋



   卷700_46 【和人春暮书事寄崔秀才】韦庄 

半掩朱门白日长，晚风轻堕落梅妆。不知芳草情何限， 
只怪游人思易伤。才见早春莺出谷，已惊新夏燕巢梁。 
相逢只赖如渑酒，一曲狂歌入醉乡。斋



   卷700_47 【古离别】韦庄 

一生风月供惆怅，到处烟花恨别离。
止竟多情何处好，少年长抱少年悲。



   卷700_48 【边上逢薛秀才话旧】韦庄 

前年同醉武陵亭，绝倒闲谭坐到明。也有绛唇歌白雪， 
更怜红袖夺金觥。秦云一散如春梦，楚市千烧作故城。 
今日皤然对芳草，不胜东望涕交横。知



   卷700_49 【饮散呈主人】韦庄 

梦觉笙歌散，空堂寂寞秋。更闻城角弄，烟雨不胜愁。斋



   卷700_50 【使院黄葵花】韦庄 

薄妆新著淡黄衣，对捧金炉侍醮迟。向月似矜倾国貌， 
倚风如唱步虚词。乍开檀炷疑闻语，试与云和必解吹。 
为报同人看来好，不禁秋露即离披。斋



   卷700_51 【摇落】韦庄 

摇落秋天酒易醒，凄凄长似别离情。
黄昏倚柱不归去，肠断绿荷风雨声。



   卷700_52 【奉和观察郎中春暮忆花言怀见寄四韵之什】韦庄 

天畔峨嵋簇簇青，楚云何处隔重扃。落花带雪埋芳草， 
春雨和风湿画屏。对酒莫辞冲暮角，望乡谁解倚南亭。 
惟君信我多惆怅，只愿陶陶不愿醒。知



   卷700_53 【奉和左司郎中春物暗度感而成章】韦庄 

才喜新春已暮春，夕阳吟杀倚楼人。锦江风散霏霏雨， 
花市香飘漠漠尘。今日尚追巫峡梦，少年应遇洛川神。 
有时自患多情病，莫是生前宋玉身。知



   卷700_54 【少年行】韦庄 

五陵豪客多，买酒黄金盏。醉下酒家楼，美人双翠幰。 
挥剑邯郸市，走马梁王苑。乐事殊未央，年华已云晚。主



   卷700_55 【令狐亭】韦庄 

若非天上神仙宅，须是人间将相家。
想得当时好烟月，管弦吹杀后庭花。



   卷700_56 【闺月】韦庄 

明月照前除，烟华蕙兰湿。清风行处来，白露寒蝉急。 
美人情易伤，暗上红楼立。欲言无处言，但向姮娥泣。知



   卷700_57 【闺怨】韦庄 

戚戚彼何人，明眸利于月。啼妆晓不干，素面凝香雪。 
良人去淄右，镜破金簪折。空藏兰蕙心，不忍琴中说。主



   卷700_58 【上春词】韦庄 

曈曨赫日东方来，禁城烟暖蒸青苔。金楼美人花屏开， 
晨妆未罢车声催。幽兰报暖紫芽折，夭花愁艳蝶飞回。 
五陵年少惜花落，酒浓歌极翻如哀。四时轮环终又始， 
百年不见南山摧。游人陌上骑生尘，颜子门前吹死灰。知



   卷700_59 【捣练篇】韦庄 

月华吐艳明烛烛，青楼妇唱捣衣曲。白袷丝光织鱼目， 
菱花绶带鸳鸯簇。临风缥缈叠秋雪，月下丁冬捣寒玉。 
楼兰欲寄在何乡，凭人与系征鸿足。知



   卷700_60 【杂体联锦】韦庄 

携手重携手，夹江金线柳。江上柳能长，行人恋尊酒。 
尊酒意何深，为郎歌玉簪。玉簪声断续，钿轴鸣双毂。 
双毂去何方，隔江春树绿。树绿酒旗高，泪痕沾绣袍。 
袍缝紫鹅湿，重持金错刀。错刀何灿烂，使我肠千断。 
肠断欲何言，帘动真珠繁。真珠缀秋露，秋露沾金盘。 
金盘湛琼液，仙子无归迹。无迹又无言，海烟空寂寂。 
寂寂古城道，马嘶芳岸草。岸草接长堤，长堤人解携。 
解携忽已久，缅邈空回首。回首隔天河，恨唱莲塘歌。 
莲塘在何许，日暮西山雨。斋



   卷700_61 【长安春】韦庄 

长安二月多香尘，六街车马声辚辚。家家楼上如花人， 
千枝万枝红艳新。帘间笑语自相问，何人占得长安春？ 
长安春色本无主，古来尽属红楼女。如今无奈杏园人， 
骏马轻车拥将去。主



   卷700_62 【抚盈歌】韦庄 

凤縠兮鸳绡，霞疏兮绮寮。玉庭兮春昼，金屋兮秋宵。 
愁瞳兮月皎，笑颊兮花娇。罗轻兮浓麝，室暖兮香椒。 
銮舆去兮萧屑，七丝断兮泬寥，主父卧兮漳水， 
君王幸兮云轺。铅华窅窕兮秾姿，棠公肸蚃兮靡依。 
翠华长逝兮莫追，晏相望门兮空悲。古



   卷700_63 【赠峨嵋山弹琴李处士】韦庄 

峨嵋山下能琴客，似醉似狂人不测。何须见我眼偏青， 
未见我身头已白。茫茫四海本无家，一片愁云飏秋碧。 
壶中醉卧日月明，世上长游天地窄。晋朝叔夜旧相知， 
蜀郡文君小来识。后生常建彼何人，赠我篇章苦雕刻。 
名卿名相尽知音，遇酒遇琴无间隔。如今世乱独翛然， 
天外鸿飞招不得。余今正泣杨朱泪，八月边城风刮地。 
霓旌绛旆忽相寻，为我尊前横绿绮。一弹猛雨随手来， 
再弹白雪连天起。凄凄清清松上风，咽咽幽幽陇头水。 
吟蜂绕树去不来，别鹤引雏飞又止。锦麟不动惟侧头， 
白马仰听空竖耳。广陵故事无人知，古人不说今人疑。 
子期子野俱不见，乌啼鬼哭空伤悲。坐中词客悄无语， 
帘外月华庭欲午。为君吟作听琴歌，为我留名系仙谱。斋



   卷700_64 【江皋赠别】韦庄 

金管多情恨解携，一声歌罢客如泥。江亭系马绿杨短， 
野岸维舟春草齐。帝子梦魂烟水阔，谢公诗思碧云低， 
风前不用频挥手，我有家山白日西。斋



   卷700_65 【南阳小将张彦硖口镇税人场射虎歌（一作白居易诗）】韦庄 

海内昔年狎太平，横目穰穰何峥嵘。天生天杀岂天怒， 
忍使朝朝喂猛虎。关东驿路多丘荒，行人最忌税人场。 
张彦雄特制残暴，见之叱起如叱羊。鸣弦霹雳越幽阻， 
往往依林犹抵拒。草际旋看委锦茵，腰间不更抽白羽。 
老饕已毙众雏恐，童稚揶揄皆自勇。忠良效顺势亦然， 
一剑猜狂敢轻动。有文有武方为国，不是英雄伏不得。 
试征张彦作将军，几个将军愿策勋？斋



   卷700_66 【下邽感旧】韦庄 

昔为童稚不知愁，竹马闲乘绕县游。曾为看花偷出郭， 
也因逃学暂登楼。招他邑客来还醉，儳得先生去始休。 
今日故人何处问，夕阳衰草尽荒丘。斋



   卷700_67 【涂次逢李氏兄弟感旧】韦庄 

御沟西面朱门宅，记得当时好弟兄。晓傍柳阴骑竹马， 
夜隈灯影弄先生。巡街趁蝶衣裳破，上屋探雏手脚轻。 
今日相逢俱老大，忧家忧国尽公卿。斋



   卷700_68 【龙潭（一作僧应物诗）】韦庄 

激石悬流雪满湾，九龙潜处野云闲。欲行甘雨四天下， 
且隐澄潭一顷间。浪引浮槎依北岸，波分晚日见东山。 
垂髯傥遇穆王驾，阆苑周流应未还。斋



   卷700_69 【江上别李秀才】韦庄 

前年相送灞陵春，今日天涯各避秦。
莫向尊前惜沈醉，与君俱是异乡人。



   卷700_70 【句】韦庄 

印将金锁锁，帘用玉钩钩。（《北梦琐言》云： 
杜荀鹤尝吟一联诗云：旧衣灰絮絮，新酒竹篘篘。 
或话于庄，庄拟之云云。即大拜之祥也）知

不随妖艳开，独媚玄冥节。（咏梅， 见《海录碎事》）古

岂是为穷常见隔，只应嫌酒不相过。（赠贯休， 
见《高僧传》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百零一 
 
   
　 
　

　
 　



   卷701_1 【拟塞外征行】王贞白 

寇骑满鸡田，都护欲临边。青泥方绝漠，怀剑始辞燕。 
旌旗挂龙虎，壮士募鹰鹯。长城威十万，高岭奋三千。 
行行向马邑，去去指祁连。鼓声遥赤塞，兵气远冲天。 
对阵云初上，临城月始悬。风惊烽易灭，沙暗马难前。 
恩重恒思报，劳心屡损年。微功一可立，身轻不自怜。斋



   卷701_2 【芦苇】王贞白 

高士想江湖，湖闲庭植芦。清风时有至，绿竹兴何殊。 
嫩喜日光薄，疏忧雨点粗。惊蛙跳得过，斗雀袅如无。 
未织巴篱护，几抬邛竹扶。惹烟轻弱柳，蘸水漱清蒲。 
溉灌情偏重，琴樽赏不孤。穿花思钓叟，吹叶少羌雏。 
寒色暮天映，秋声远籁俱。朗吟应有趣，潇洒十馀株。知



   卷701_3 【田舍曲】王贞白 

古今利名路，只在侬门前。至老不离家，一生常晏眠。 
牛羊晚自归，儿童戏野田。岂思封侯贵，唯只待丰年。 
征赋岂辞苦，但愿时官贤。时官苟贪浊，田舍生忧煎。知



   卷701_4 【妾薄命】王贞白 

薄命头欲白，频年嫁不成。秦娥未十五，昨夜事公卿。 
岂有机杼力，空传歌舞名。妾专修妇德，媒氏却相轻。主



   卷701_5 【湘妃怨】王贞白 

舜欲省蛮陬，南巡非逸游。九江沉白日，二女泣沧洲。 
目极楚云断，恨深湘水流。至今闻鼓瑟，咽绝不胜愁。斋



   卷701_6 【长门怨二首】王贞白 

寂寞故宫春，残灯晓尚存。从来非妾过，偶尔失君恩。 
花落伤容鬓，莺啼惊梦魂。翠华如可待，应免老长门。古

叶落长门静，苔生永巷幽。相思对明月，独坐向空楼。 
銮驾迷终转，蛾眉老自愁。昭阳歌舞伴，此夕未知秋。主



   卷701_7 【有所思（一作长相思）】王贞白 

芙蓉出水时，偶尔便分离。自此无因见，长教挂所思。 
残春不入梦，芳信欲传谁。寂寞秋堂下，空吟小谢诗。斋



   卷701_8 【短歌】王贞白 

物候来相续，新蝉送晚莺。百年休倚赖，一梦甚分明。 
金鼎神仙隐，铜壶昼夜倾。不如早立德，万古有其名。古



   卷701_9 【御沟水】王贞白 

一带御沟水，绿槐相荫清。此中涵帝泽，无处濯尘缨。 
鸟道来虽险，龙池到自平。朝宗本心切，愿向急流倾。知



   卷701_10 【少年行二首】王贞白 

游宴不知厌，杜陵狂少年。花时轻暖酒，春服薄装绵。 
戏马上林苑，斗鸡寒食天。鲁儒甘被笑，对策鬓皤然。主

弱冠投边急，驱兵夜渡河。追奔铁马走，杀虏宝刀讹。 
威静黑山路，气含清海波。常闻为突骑，天子赐长戈。古



   卷701_11 【塞上曲】王贞白 

岁岁但防虏，西征早晚休。匈奴不系颈，汉将但封侯。 
夕照低烽火，寒笳咽戍楼。燕然山上字，男子见须羞。知



   卷701_12 【长安道】王贞白 

晓鼓人已行，暮鼓人未息。梯航万国来，争先贡金帛。 
不问贤与愚，但论官与职。如何贫书生，只献安边策。主



   卷701_13 【洛阳道】王贞白 

喧喧洛阳路，奔走争先步。唯恐著鞭迟，谁能更回顾。 
覆车虽在前，润屋何曾惧。贤哉只二疏，东门挂冠去。斋



   卷701_14 【度关山】王贞白 

只领千馀骑，长驱碛邑间。云州多警急，雪夜度关山。 
石响铃声远，天寒弓力悭。秦楼休怅望，不日凯歌还。古



   卷701_15 【出自蓟北门行】王贞白 

蓟北连极塞，塞色昼冥冥。战地骸骨满，长时风雨腥。 
沙河留不定，春草冻难青。万户封侯者，何谋静虏庭。知



   卷701_16 【从军行】王贞白 

从军朔方久，未省用干戈。只以恩信及，自然戎虏和。 
边声动白草，烧色入枯河。每度因看猎，令人勇气多。主



   卷701_17 【古悔从军行】王贞白 

忆昔仗孤剑，十年从武威。论兵亲玉帐，逐虏过金微。 
陇水秋先冻，关云寒不飞。辛勤功业在，麟阁志犹违。斋



   卷701_18 【胡笳曲】王贞白 

陇底悲笳引，陇头鸣北风。一轮霜月落，万里塞天空。 
戍卒泪应尽，胡儿哭未终。争教班定远，不念玉关中。古



   卷701_19 【入塞】王贞白 

玉殿论兵事，君王诏出征。新除羽林将，曾破月支兵。 
惯历塞垣险，能分部落情。从今一战胜，不使虏尘生。知



   卷701_20 【游仙】王贞白 

我家三岛上，洞户眺波涛。醉背云屏卧，谁知海日高。 
露香红玉树，风绽碧蟠桃。悔与仙子别，思归梦钓鳌。主



   卷701_21 【歌（一作凉州行）】王贞白 

谁唱关西曲，寂寞夜景深。一声长在耳，万恨重经心。 
调古清风起，曲终凉月沉。却应筵上客，未必是知音。斋



   卷701_22 【经故洛城】王贞白 

卜世何久远，由来仰圣明。山河徒自壮，周召不长生。 
几主任奸谄，诸侯各战争。但馀崩垒在，今古共伤情。古



   卷701_23 【金陵】王贞白 

六代江山在，繁华古帝都。乱来城不守，战后地多芜。 
寒日随潮落，归帆与鸟孤。兴亡多少事，回首一长吁。知



   卷701_24 【金陵怀古】王贞白 

恃险不种德，兴亡叹数穷。石城几换主，天堑谩连空。 
御路叠民冢，台基聚牧童。折碑犹有字，多记晋英雄。主



   卷701_25 【商山】王贞白 

商山名利路，夜亦有人行。四皓卧云处，千秋叠藓生。 
昼烧笼涧黑，残雪隔林明。我待酬恩了，来听水石声。斋



   卷701_26 【庐山】王贞白 

岳立镇南楚，雄名天下闻。五峰高阂日，九叠翠连云。 
夏谷雪犹在，阴岩昼不分。唯应嵩与华，清峻得为群。古



   卷701_27 【终南山】王贞白 

终朝异五岳，列翠满长安。地去搜扬近，人谋隐遁难。 
水穿诸苑过，雪照一城寒。为问红尘里，谁同驻马看。知



   卷701_28 【寄郑谷】王贞白 

五百首新诗，缄封寄去时。只凭夫子鉴，不要俗人知。 
火鼠重收布，冰蚕乍吐丝。直须天上手，裁作领巾披。主



   卷701_29 【题严陵钓台】王贞白 

山色四时碧，溪声七里清。严陵爱此景，下视汉公卿。 
垂钓月初上，放歌风正轻。应怜渭滨叟，匡国正论兵。斋



   卷701_30 【晓泊汉阳渡】王贞白 

落月临古渡，武昌城未开。残灯明市井，晓色辨楼台。 
云自苍梧去，水从嶓冢来。芳洲号鹦鹉，用记祢生才。古



   卷701_31 【随计】王贞白 

徒步随计吏，辛勤鬓易凋。归期无定日，乡思羡回潮。 
冒雨投前驿，侵星过断桥。何堪穆陵路，霜叶更潇潇。知



   卷701_32 【白牡丹】王贞白 

谷雨洗纤素，裁为白牡丹。异香开玉合，轻粉泥银盘。 
晓贮露华湿，宵倾月魄寒。家人淡妆罢，无语倚朱栏。主



   卷701_33 【述松】王贞白 

远谷呈材干，何由入栋梁。岁寒虚胜竹，功绩不如桑。 
秋露落松子，春深裛嫩黄。虽蒙匠者顾，樵采日难防。斋



   卷701_34 【宫池产瑞莲（帖经日试）】王贞白 

雨露及万物，嘉祥有瑞莲。香飘鸡树近，荣占凤池先。 
圣日临双丽，恩波照并妍。愿同指佞草，生向帝尧前。古



   卷701_35 【送友人南归】王贞白 

南国菖蒲老，知君忆钓船。离京近残暑，归路有新蝉。 
岘首白云起，洞庭秋月悬。若教吟兴足，西笑是何年。知



   卷701_36 【送马明府归山】王贞白 

辞秩入匡庐，重修靖节居。免遭黑绶束，不与白云疏。 
送吏各献酒，群儿自担书。到时看瀑布，为我谢清虚。主



   卷701_37 【送韩从事归本道】王贞白 

献捷灵州倅，归时宠拜新。论边多称旨，许国誓亡身。 
马渴黄河冻，雁回青冢春。到蕃唯促战，应不肯和亲。斋



   卷701_38 【秋日旅怀寄右省郑拾遗】王贞白 

永夕愁不寐，草虫喧客庭。半窗分晓月，当枕落残星。 
鬓发游梁白，家山近越青。知音在谏省，苦调有谁听。古



   卷701_39 【赠刘凝评事】王贞白 

棘寺官初罢，梁园静掩扉。春深颜子巷，花映老莱衣。 
谈史曾无滞，攻书已造微。即膺新宠命，称庆向庭闱。知



   卷701_40 【忆张处士】王贞白 

天台张处士，诗句造玄微。古乐知音少，名言与俗违。 
山风入松径，海月上岩扉。毕世唯高卧，无人说是非。主



   卷701_41 【云居长老】王贞白 

巘路蹑云上，来参出世僧。松高半岩雪，竹覆一溪冰。 
不说有为法，非传无尽灯。了然方寸内，应只见南能。斋



   卷701_42 【洗竹】王贞白 

道院竹繁教略洗，鸣琴酌酒看扶疏。不图结实来双凤， 
且要长竿钓巨鱼。锦箨裁冠添散逸，玉芽修馔称清虚。 
有时记得三天事，自向琅玕节下书。斋



   卷701_43 【庾楼晓望】王贞白 

独凭朱槛亦凌晨，山色初明水色新。竹雾晓笼衔岭月， 
蘋风暖送过江春。子城阴处犹残雪，衙鼓声前未有尘。 
三百年来庾楼上，曾经多少望乡人。斋



   卷701_44 【送芮尊师】王贞白 

石上菖蒲节节灵，先生服食得长生。早知避世忧身老， 
近日登山觉步轻。黄鹤待传蓬岛信，丹书应换蕊宫名。 
他年控鲤升天去，庐岳逋民愿从行。斋



   卷701_45 【折杨柳三首（一作段成式诗）】王贞白 

枝枝交影锁长门，嫩色曾沾雨露恩。
凤辇不来春欲尽，空留莺语到黄昏。

水殿年年占早芳，柔条风里御炉香。
如今万乘多巡狩，辇路无阴绿草长。

嫩叶初齐不耐寒，风和时拂玉栏干。
征人去日曾攀折，泣雨伤春翠黛残。



   卷701_46 【远闻本郡行春到旧山二首】王贞白 

一身从宦留京邑，五马遥闻到旧山。
已领烟霞光野径，深惭老幼候柴关。

清风借响松筠外，画隼停晖水石间。
定掩溪名在图传，共知轩盖此登攀。



   卷701_47 【宿新安村步】王贞白 

淅淅寒流涨浅沙，月明空渚遍芦花。
离人偶宿孤村下，永夜闻砧一两家。



   卷701_48 【仙岩二首】王贞白 

白烟昼起丹灶，红叶秋书篆文。 
二十四岩天上，一鸡啼破晴云。斋

风呼山鬼服役，月照衡薇结花。 
江暖客寻瑶草，洞深人咽丹霞。知



   卷701_49 【雨后从陶郎中登庾楼】王贞白 

庾楼逢霁色，夏日欲西曛。虹截半江雨，风驱大泽云。 
岛边渔艇聚，天畔鸟行分。此景堪谁画，文翁请缀文。主



   卷701_50 【九日长安作】王贞白 

无酒泛金菊，登高但忆秋。归心随旅雁，万里在沧洲。 
残照明天阙，孤砧隔御沟。谁能思落帽，两鬓已添愁。斋



   卷701_51 【晓发萧关】王贞白 

早发长风里，边城曙色间。数鸿寒背碛，片月落临关。 
陇上明星没，沙中夜探还。归程不可问，几日到家山。古



   卷701_52 【钓台】王贞白 

异代有巢许，方知严子情。旧交虽建国，高卧不求荣。 
溪鸟寒来浴，汀兰暖重生。何颜吟过此，辛苦得浮名。知



   卷701_53 【寄天台叶尊师】王贞白 

师住天台久，长闻过石桥。晴峰见沧海，深洞彻丹霄。 
采药霞衣湿，煎芝古鼎焦。念予无俗骨，频与鹤书招。主



   卷701_54 【御试后进诗】王贞白 

三时赐食天厨近，再宿偷吟禁漏清。
二十五家齐拔宅，人间已写上升名。



   卷701_55 【春日咏梅花】王贞白 

靓妆才罢粉痕新，迨晓风回散玉尘。
若遣有情应怅望，已兼残雪又兼春。



   卷701_56 【句】王贞白 

太阳虽不照，梁栋每重阴。（廊下井，以下《吟窗杂录》）古

白发未逢媒，对景且裴回。（丑妇）斋

别酒莫辞今夜醉，故人知我几时来。（合赋）主

改贯永留乡党额，减租重感郡侯恩。（洪景卢《野处集》 
载赴选别太守句，贞白自注：蒙本州改坊名为进贤， 
并减户税）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百零二 
 
   
　 
　

　
 　



   卷702_1 【登单于台】张蠙 

边兵春尽回，独上单于台。白日地中出，黄河天外来。 
沙翻痕似浪，风急响疑雷。欲向阴关度，阴关晓不开。斋



   卷702_2 【寄友人】张蠙 

恋道欲何如，东西远索居。长疑即见面，翻致久无书。 
甸麦深藏雉，淮苔浅露鱼。相思不我会，明月几盈虚。古



   卷702_3 【和崔监丞春游郑仆射东园】张蠙 

春兴随花尽，东园自养闲。不离三亩地，似入万重山。 
白鸟穿萝去，清泉抵石还。岂同秦代客，无位隐商山。知



   卷702_4 【过萧关】张蠙 

出得萧关北，儒衣不称身。陇狐来试客，沙鹘下欺人。 
晓戍残烽火，晴原起猎尘。边戎莫相忌，非是霍家亲。主



   卷702_5 【盆池】张蠙 

圆内陶化功，外绝众流通。选处离松影，穿时减药丛。 
别疑天在地，长对月当空。每使登门客，烟波入梦中。斋



   卷702_6 【野泉】张蠙 

远出白云中，长年听不同。清声萦乱石，寒色入长空。 
挂壁聊成雨，穿林别起风。温泉非尔数，源发在深空。古



   卷702_7 【送成州牧】张蠙 

清时为塞郡，自古有儒流。素望知难惬，新恩且用酬。 
犬牙连蜀国，兵额贯秦州。只作三年别，谁能听邑留。知



   卷702_8 【蓟北书事】张蠙 

度碛如经海，茫然但见空。戍楼承落日，沙塞碍惊蓬。 
暑过燕僧出，时平虏客通。逢人皆上将，谁有定边功。主



   卷702_9 【送徐州薛尚书】张蠙 

上将出儒中，论诗拟立功。州从禹后别，军自汉来雄。 
远驿销寒日，严城肃暮空。龙颜有遗庙，犹得奠英风。斋



   卷702_10 【贻曹郎中】张蠙 

所作高前古，封章自曲台。细看明主意，终用出人才。 
省印寻僧锁，书楼领鹤开。南山有旧友，时向白云来。古



   卷702_11 【送缙云尉】张蠙 

释褐从仙尉，之官兴若何。去程唯水石，公署在云萝。 
野饭楼中迥，晴峰案上多。三年罢趋府，应更战高科。知



   卷702_12 【送董卿赴台州】张蠙 

九陌除书出，寻僧问海城。家从中路挈，吏隔数州迎。 
夜蚌侵灯影，春禽杂橹声。开图见异迹，思上石桥行。主



   卷702_13 【送友人赴泾州幕（一作送李中丞再赴虔州）】张蠙 

杏园沈饮散，荣别就佳招。日月相期尽，山川独去遥。 
府楼明蜀雪，关碛转胡雕。纵有烟尘动，应随上策销。斋



   卷702_14 【逢漳州崔使君北归】张蠙 

在郡多殊称，无人不望回。离城携客去，度岭担猿来。 
障写经冬蕊，瓶缄落暑梅。长安有归宅，归见锁青苔。古



   卷702_15 【云朔逢山友】张蠙 

会面却生疑，居然似梦归。塞深行客少，家远识人稀。 
战马分旗牧，惊禽曳箭飞。将军虽异礼，难便脱麻衣。知



   卷702_16 【别后寄友生（一作崔鲁诗）】张蠙 

上马如飞鸟，飘然隔去尘。共看今夜月，独作异乡人。 
就养江南熟，移居井赋新。襄阳曾卜隐，应与孟家邻。主



   卷702_17 【边游别友人】张蠙 

欲别不止泪，当杯难强歌。家贫随日长，身病涉寒多。 
雨雪迷燕路，田园隔楚波。良时未自致，归去欲如何。斋



   卷702_18 【边庭送别】张蠙 

一生虽达理，远别亦相悲。白发无修处，青松有老时。 
暮烟传戍起，寒日隔沙垂。若是长安去，何难定后期。古



   卷702_19 【将之京师留别亲友】张蠙 

达命何劳问，西游且自期。至公如有日，知我岂无时。 
野迥蝉相答，堤长柳对垂。酣歌一举袂，明发不堪思。知



   卷702_20 【赠别山友】张蠙 

从容无限意，不独为离群。年长惊黄叶，时清厌白云。 
旧山回马见，寒瀑别家闻。相与存吾道，穷通各自分。主



   卷702_21 【途次绩溪先寄陈明府】张蠙 

入境风烟好，幽人不易传。新居多是客，旧隐半成仙。 
山断云冲骑，溪长柳拂船。何当许过县，闻有箧中篇。斋



   卷702_22 【送友人归武陵】张蠙 

闻近桃源住，无村不是花。戍旗招海客，庙鼓集江鸦。 
别岛垂橙实，闲田长荻芽。游秦未得意，看即更离家。古



   卷702_23 【乱中寄友人】张蠙 

别来难觅信，何处避艰危。鬓黑无多日，尘清是几时。 
人情将厌武，王泽即兴诗。若便怀深隐，还应圣主知。知



   卷702_24 【哭建州李员外】张蠙 

诗名不易出，名出又何为。捷到重科早，官终一郡卑。 
素风无后嗣，遗迹有生祠。自罢羊公市，溪猿哭旧时。主



   卷702_25 【吊孟浩然】张蠙 

每每樵家说，孤坟亦夜吟。若重生此世，应更苦前心。 
名与襄阳远，诗同汉水深。亲栽鹿门树，犹盖石床阴。斋



   卷702_26 【送友人及第归】张蠙 

家林沧海东，未晓日先红。作贡诸蕃别，登科几国同。 
远声鱼呷浪，层气蜃迎风。乡俗稀攀桂，争来问月宫。古



   卷702_27 【次韵和友人冬月书斋】张蠙 

四季多花木，穷冬亦不凋。薄冰行处断，残火睡来消。 
象版签书帙，蛮藤络酒瓢。公卿有知己，时得一相招。知



   卷702_28 【过山家】张蠙 

避暑得探幽，忘言遂久留。云深窗失曙，松合径先秋。 
响谷传人语，鸣泉洗客愁。家山不在此，至此可归休。主



   卷702_29 【宿山驿】张蠙 

驿在千峰里，寒宵独此身。古坟时见火，荒壁悄无邻。 
月白翻惊鸟，云闲欲就人。只应明日鬓，更与老相亲。斋



   卷702_30 【宿开照寺光泽上人院】张蠙 

静室谭玄旨，清宵独细听。真身非有像，至理本无经。 
钟定遥闻水，楼高别见星。不教人触秽，偏说此山灵。古



   卷702_31 【宿山寺】张蠙 

中峰半夜起，忽觉有青冥。此界自生雨，上方犹有星。 
楼高钟尚远，殿古像多灵。好是潺湲水，房房伴诵经。知



   卷702_32 【题紫阁院】张蠙 

上方人海外，苔径上千层。洞壑有灵药，房廊无老僧。 
古岩雕素像，乔木挂寒灯。每到思修隐，将回苦不能。主



   卷702_33 【白菊】张蠙 

秋天木叶干，犹有白花残。举世稀栽得，豪家却画看。 
片苔相应绿，诸卉独宜寒。几度携佳客，登高欲折难。斋



   卷702_34 【丛苇】张蠙 

丛丛寒水边，曾折打鱼船。忽与亭台近，翻嫌岛屿偏。 
花明无月夜，声急正秋天。遥忆巴陵渡，残阳一望烟。古



   卷702_35 【郑毂补阙山松】张蠙 

心将积雪欺，根与白云离。远寄僧犹忆，高看鹤未知。 
影交新长叶，皴匝旧生枝。多少同时种，深山不得移。知



   卷702_36 【新竹】张蠙 

新鞭暗入庭，初长两三茎。不是他山少，无如此地生。 
垂梢丛上出，柔叶箨间成。何用高唐峡，风枝扫月明。主



   卷702_37 【和友人送赵能卿东归】张蠙 

一第时难得，归期日已过。相看玄鬓少，共忆白云多。 
楚阔天垂草，吴空月上波。无人不有遇，之子独狂歌。斋



   卷702_38 【送人归南中】张蠙 

有家谁不别，经乱独难寻。远路波涛恶，穷荒雨雾深。 
烧惊山象出，雷触海鳌沉。为问南迁客，何人在瘴林。古



   卷702_39 【塞下曲】张蠙 

边事多更变，天心亦为忧。胡兵来作寇，汉将也封侯。 
夜烧冲星赤，寒尘翳日愁。无门展微略，空上望西楼。知



   卷702_40 【边将二首】张蠙 

历战燕然北，功高剑有威。闻名外国惧，轻命故人稀。 
角怨星芒动，尘愁日色微。从为汉都护，未得脱征衣。主

按剑立城楼，西看极海头。承家为上将，开地得边州。 
碛迥兵难伏，天寒马易收。胡风一度猎，吹裂锦貂裘。古



   卷702_41 【朔方书事】张蠙 

秋尽角声苦，逢人唯荷戈。城池向陇少，岐路出关多。 
雁远行垂地，烽高影入河。仍闻黑山寇，又觅汉家和。知



   卷702_42 【经荒驿】张蠙 

古驿成幽境，云萝隔四邻。夜灯移宿鸟，秋雨禁行人。 
废巷荆丛合，荒庭虎迹新。昔年经此地，终日是红尘。主



   卷702_43 【赠栖白大师】张蠙 

剃发得时名，僧应别应星。偶题皆有诏，闲论便成经。 
扫叶寒烧鼎，融冰晓注瓶。长因内斋出，多客叩禅扃。斋



   卷702_44 【赠闻一上人】张蠙 

见面虽年少，闻名似白头。玄谈穷释旨，清思掩诗流。 
果落痕生砌，松高影上楼。坛场在三殿，应召入焚修。古



   卷702_45 【赠可伦上人】张蠙 

师教本于空，流来不自东。修从多劫后，行出众人中。 
衲冷湖山雨，幡轻海甸风。游吴累夏讲，还与虎溪同。知



   卷702_46 【寄法乾寺令諲太师】张蠙 

师居中禁寺，外请已无缘。望幸唯修偈，承恩不乱禅。 
院多喧种药，池有化生莲。何日龙宫里，相寻借法船。主



   卷702_47 【寄太白禅师】张蠙 

何年万仞顶，独有坐禅僧。客上应无路，人传或见灯。 
斋厨唯有橡，讲石任生藤。遥想东林社，如师谁复能。斋



   卷702_48 【遇道者】张蠙 

数里白云里，身轻无履踪。故寻多不见，偶到即相逢。 
古井生云水，高坛出异松。聊看杏花酌，便似换颜容。古



   卷702_49 【赠道者】张蠙 

得道疑人识，都城独闭关。头从白后黑，心向闹中闲。 
饥渴唯调气，儿孙亦驻颜。始知仙者隐，殊不在深山。知



   卷702_50 【雨】张蠙 

半夜西亭雨，离人独启关。桑麻荒旧国，雷电照前山。 
细滴高槐底，繁声叠漏间。唯应孤镜里，明月长愁颜。主



   卷702_51 【长安春望】张蠙 

明时不敢卧烟霞，又见秦城换物华。残雪未销双凤阙， 
新春已发五侯家。甘贫只拟长缄酒，忍病犹期强采花。 
故国别来桑柘尽，十年兵践海西艖。主



   卷702_52 【过黄牛峡】张蠙 

黄牛来势泻巴川，叠日孤舟逐峡前。雷电夜惊猿落树， 
波涛愁恐客离船。盘涡逆入嵌空地，断壁高分缭绕天。 
多少人经过此去，一生魂梦怕潺湲。主



   卷702_53 【逢道者】张蠙 

纵意出山无远近，还如孤鹤在空虚。昔年亲种树皆老， 
此世相逢人自疏。野叶细苞深洞药，岩萝闲束古仙书。 
只寻隐迹归何处，方说烟霞不定居。主



   卷702_54 【边情】张蠙 

穷荒始得静天骄，又说天兵拟渡辽。圣主尚嫌蕃界近， 
将军莫恨汉庭遥。草枯朔野春难发，冰结河源夏半销。 
惆怅临戎皆效国，岂无人似霍嫖姚。主



   卷702_55 【赠李司徒】张蠙 

承家拓定陇关西，勋贵名应上将齐。金库夜开龙甲冷， 
玉堂秋闭凤笙低。欢筵每恕娇娥醉，闲枥犹惊战马嘶。 
长怪鲁儒头枉白，不亲弓剑觅丹梯。主



   卷702_56 【送卢尚书赴灵武】张蠙 

西北正传烽候急，灵州共喜信臣居。从军尽是清才去， 
属郡无非大将除。新地进图移汉界，古城遗碣见蕃书。 
山川不异江湖景，宾馆常闻食有鱼。主



   卷702_57 【投翰林张侍郎】张蠙 

举家贫拾海边樵，来认仙宗在碧霄。丹穴虽无凡羽翼， 
灵椿还向细枝条。九衢马识他门少，十载身辞故国遥。 
愿与吾君作霖雨，且应平地活枯苗。主



   卷702_58 【投翰林萧侍郎】张蠙 

九仞墙边绝路岐，野才非合自求知。灵湫岂要鱼栖浪， 
仙桂那容鸟寄枝。纤草不销春气力，微尘还助岳形仪。 
从来为学投文镜，文镜如今更有谁。主



   卷702_59 【宴驸马宅】张蠙 

牙香禁乐镇相携，日日君恩降紫泥。红药院深人半醉， 
绿杨门掩马频嘶。座中古物多仙意，壁上新诗有御题。 
别向庭芜寘吟石，不教宫妓踏成蹊。主



   卷702_60 【边将】张蠙 

上马乘秋欲建勋，飞弧夜阙出师频。若无紫塞烟尘事， 
谁识青楼歌舞人。战骨沙中金镞在，贺筵花畔玉蝉新。 
由来边卒皆如此，只是君门合杀身。主



   卷702_61 【赠水军都将】张蠙 

平生为有安邦术，便别秋曹最上阶。战舰却容儒客卧， 
公厅唯伴野僧斋。裁书榭迥冰胶笔，养药堂深藓惹鞋。 
直待门前见幢节，始应高惬圣君怀。主



   卷702_62 【赠九江太守】张蠙 

江头暂驻木兰船，渔父来夸太守贤。二邑旋添新户口， 
四营渐废旧戈鋋。笙歌不似经荒后，礼乐犹如未战前。 
昨日西亭从游骑，信旗风里说诗篇。主



   卷702_63 【赠信安太守】张蠙 

三衢正对福星时，喜得君侯妙抚绥。甲士散教耕垄亩， 
书生闲许从旌旗。条章最是贫家喜，禾黍仍防别郡饥。 
昨日中官说天意，即飞丹诏立新碑。主



   卷702_64 【赠江都郑明府】张蠙 

他人岂是称才术，才术须观力有馀。兵乱几年临剧邑， 
公清终日似闲居。床头怪石神仙画，箧里华笺将相书。 
更欲栖踪近彭泽，香炉峰下结茅庐。主



   卷702_65 【赠南昌宰】张蠙 

假邑邀真邑命分，明庭元有至公存。每锄奸弊同荆棘， 
唯抚孤惸似子孙。折狱不曾偏下笔，灵襟长是大开门。 
新衔便合兼朱绂，应待苍生更举论。主



   卷702_66 【赠丘衙推】张蠙 

仙都高处掩柴扉，人世闻名见者稀。诗逸不拘凡对属， 
易穷皆达圣玄微。偶携童稚离青嶂，便被君侯换白衣。 
任醉宾筵莫深隐，绮罗丝竹胜渔矶。主



   卷702_67 【献所知】张蠙 

迹熟荀家见弟兄，九霄同与指前程。吹嘘渐觉馨香出， 
梦寐长疑羽翼生。住僻骅骝皆识路，来频鹦鹉亦知名。 
登龙不敢怀他愿，只望为霖致太平。主



   卷702_68 【投所知】张蠙 

十五年看帝里春，一枝头白未酬身。自闻离乱开公道， 
渐数孤平少屈人。劣马再寻商岭路，扁舟重寄越溪滨。 
省郎门似龙门峻，应借风雷变涸鳞。主



   卷702_69 【南康夜宴东溪留别郡守陆郎中】张蠙 

飘然野客才无取，多谢君侯独见知。竹叶樽前教驻乐， 
桃花纸上待君诗。香迷蛱蝶投红烛，舞拂蒹葭倚翠帷。 
明发别愁何处去，片帆天际酒醒时。主



   卷702_70 【言怀】张蠙 

十载声沈觉自非，贱身元合衣荷衣。岂能得路陪先达， 
却拟还家望少微。战马到秋长泪落，伤禽无夜不魂飞。 
平生只学穿杨箭，更向何门是见机。主



   卷702_71 【喜友人日南回】张蠙 

南游曾去海南涯，此去游人不易归。白日雾昏张夜烛， 
穷冬气暖著春衣。溪荒毒鸟随船啅，洞黑冤蛇出树飞。 
重入帝城何寂寞，共回迁客半轻肥。主



   卷702_72 【下第述怀】张蠙 

十载长安迹未安，杏花还是看人看。名从近事方知险， 
诗到穷玄更觉难。世薄不惭云路晚，家贫唯怯草堂寒。 
如何直道为身累，坐月眠霜思枉干。主



   卷702_73 【华阳道者】张蠙 

华阳洞里持真经，心嫌来客风尘腥。惟餐白石过白日， 
拟骑青竹上青冥，翔螭岂作汉武驾，神娥徒降燕昭庭。 
长生不必论贵贱，却是幽人骨主灵。主



   卷702_74 【夏日题老将林亭】张蠙 

百战功成翻爱静，侯门渐欲似仙家。墙头雨细垂纤草， 
水面风回聚落花。井放辘轳闲浸酒，笼开鹦鹉报煎茶。 
几人图在凌烟阁，曾不交锋向塞沙。主



   卷702_75 【观江南牡丹】张蠙 

北地花开南地风，寄根还与客心同。群芳尽怯千般态， 
几醉能消一番红。举世只将华胜实，真禅元喻色为空。 
近年明主思王道，不许新栽满六宫。主



   卷702_76 【钱塘夜宴留别郡守】张蠙 

四方骚动一州安，夜列樽罍伴客欢。觱栗调高山阁迥， 
虾蟆更促海声寒。屏间佩响藏歌妓，幕外刀光立从官。 
沈醉不愁归棹远，晚风吹上子陵滩。主



   卷702_77 【送薛郎中赴江州】张蠙 

几州闻出刺，谣美有江民。正面传天旨，悬心祷岳神。 
尺书先假路，红旆旋烧尘。郡显山川别，衙开将吏新。 
散招僧坐暑，闲载客行春。听事棋忘着，探题酒乱巡。 
好编高隐传，多貌上升真。近日居清近，求人在此人。知



   卷702_78 【送南海僧游蜀】张蠙 

真修绝故乡，一衲度暄凉。此世能先觉，他生岂再忘。 
定中船过海，腊后路沿湘。野迥鸦随笠，山深虎背囊。 
瀑流垂石室，萝蔓盖铜梁。却后何年会，西方有上房。知



   卷702_79 【和友人许裳题宣平里古藤】张蠙 

欲结千年茂，生来便近松。迸根通井润，交叶覆庭秾。 
历代频更主，盘空渐变龙。昼风圆影乱，宵雨细声重。 
盖密胜丹桂，层危类远峰。嫩条悬野鼠，枯节叫秋蛩。 
翠老霜难蚀，皴多藓乍封。几家遥共玩，何寺不堪容。 
客对忘离榻，僧看误过钟。顷因陪预作，终夕绕枝筇。斋



   卷702_80 【十五夜与友人对月】张蠙 

每到月圆思共醉，不宜同醉不成欢。
一千二百如轮夜，浮世谁能得尽看。



   卷702_81 【青冢】张蠙 

倾国可能胜效国，无劳冥寞更思回。
太真虽是承恩死，只作飞尘向马嵬。



   卷702_82 【古战场】张蠙 

荒骨潜销垒已平，汉家曾说此交兵。
如何万古冤魂在，风雨时闻有战声。



   卷702_83 【赠段逸人】张蠙 

长筇自担药兼琴，话著名山即拟寻。
从听世人权似火，不能烧得卧云心。



   卷702_84 【赠郑司业】张蠙 

晚学更求来世达，正怀非与百邪侵。
古人名在今人口，不合于名不苦心。



   卷702_85 【上所知】张蠙 

初向众中留姓氏，敢期言下致时名。
而今马亦知人意，每到门前不肯行。



   卷702_86 【别郑仁表】张蠙 

春雷醉别镜湖边，官显才狂正少年。
红烛满汀歌舞散，美人迎上木兰船。



   卷702_87 【言怀】张蠙 

不将高盖竟烟尘，自向蓬茅认此身。
唐祖本来成大业，岂非姚宋是平人。



   卷702_88 【叙怀】张蠙 

月里路从何处上，江边身合几时归。
十年九陌寒风夜，梦扫芦花絮客衣。



   卷702_89 【抒怀】张蠙 

几出东堂谢不才，便甘闲望故山回。
翻思未是离家久，更有人从外国来。



   卷702_90 【自讽】张蠙 

鹿鸣筵上强称贤，一送离家十四年。
同隐海山烧药伴，不求丹桂却登仙。



   卷702_91 【伤贾岛】张蠙 

生为明代苦吟身，死作长江一逐臣。
可是当时少知已，不知知己是何人。



   卷702_92 【再游西山赠许尊师】张蠙 

别后已闻师得道，不期犹在此山头。
昔时霜鬓今如漆，疑是年光却倒流。



   卷702_93 【宫词】张蠙 

日透珠帘见冕旒，六宫争逐百花球。
回看不觉君王去，已听笙歌在远楼。



   卷702_94 【经范蠡旧居】张蠙 

一变姓名离百越，越城犹在范家无。
他人不见扁舟意，却笑轻生泛五湖。



   卷702_95 【题嘉陵驿】张蠙 

嘉陵路恶石和泥，行到长亭日已西。
独倚阑干正惆怅，海棠花里鹧鸪啼。



   卷702_96 【龟山寺晚望】张蠙 

四面湖光绝路岐，鸊鹈飞起暮钟时。
渔舟不用悬帆席，归去乘风插柳枝。



   卷702_97 【华山孤松】张蠙 

石罅引根非土力，冒寒犹助岳莲光。
绿槐生在膏腴地，何得无心拒雪霜。



   卷702_98 【吊万人冢】张蠙 

兵罢淮边客路通，乱鸦来去噪寒空。
可怜白骨攒孤冢，尽为将军觅战功。



   卷702_99 【送友尉蜀中】张蠙 

故友汉中尉，请为西蜀吟。人家多种橘，风土爱弹琴。 
水向昆明阔，山通大夏深。理闲无别事，时寄一登临。主



   卷702_100 【长安寓怀】张蠙 

九衢秋雨掩闲扉，不似干名似息机。
贫病却惭墙上土，年来犹自换新衣。



   卷702_101 【费征君旧居】张蠙 

浮世抛身外，栖踪入九华。遗篇补乐府，旧籍隶仙家。 
池静龟升树，庭荒鹤隐花。古来天子命，还少到烟霞。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百零三 
 
   
　 
　

　
 　



   卷703_1 【晨兴】翁承赞 

晨起竹轩外，逍遥清兴多。早凉生户牖，孤月照关河。 
旅食甘藜藿，归心忆薜萝。一尊如有地，放意且狂歌。知



   卷703_2 【题莒潭安闽院】翁承赞 

祧宗营祀舍，幽异胜珠林。名士穿云访，飞禽傍竹吟。 
窗含孤岫影，牧卧断霞阴。景福滋闽壤，芳名亘古今。主



   卷703_3 【华下霁后晓眺】翁承赞 

结茅幽寂近禅林，霁景烟光著柳阴。千嶂华山云外秀， 
万重乡思望中深。老嫌白发还偷镊，贫对春风亦强吟。 
花畔水边人不会，腾腾闲步一披襟。主



   卷703_4 【喜弟承检登科】翁承赞 

两篇佳句敌琼瑰，怜我三清道路开。荆璞献多还得售， 
桂堂恩在敢轻回。花繁不怕寻香客，榜到应倾贺喜杯。 
知尔苦心功业就，早携长策出山来。主



   卷703_5 【蒙闽王改赐乡里】翁承赞 

乡名文秀里光贤，别向钧台造化权。阀阅便因今日贵， 
德音兼与后人传。自从受赐身无力，向未酬恩骨肯镌。 
归阙路遥心更切，不嫌扶病倚旌旃。主



   卷703_6 【访建阳马驿僧亚齐】翁承赞 

萧萧风雨建阳溪，溪畔维舟访亚齐。一轴新诗剑潭北， 
十年旧识华山西。吟魂惜向江村老，空性元知世路迷。 
应笑乘轺青琐客，此时无暇听猿啼。主



   卷703_7 【题景祥院】翁承赞 

一溪拖碧绕崔嵬，瓶钵偏宜向此隈。农罢树阴黄犊卧， 
斋时山下白衣来。松多往日门人种，路是前朝释子开。 
三卷贝多金粟语，可能心炼得成灰。主



   卷703_8 【寄舍弟承裕员外】翁承赞 

江花岸草晚萋萋，公子王孙思合迷。无主园林饶采伐， 
忘情鸥鸟恣高低。长江月上鱼翻鬣，荒圃人稀獭印蹄。 
何事斜阳再回首，休愁离别岘山西。主



   卷703_9 【文明殿受册封闽王】翁承赞 

龙墀班听漏声长，竹帛昭勋扑御香。鸣佩洞庭辞帝主， 
登车故里册闽王。一千年改江山瑞，十万军蒙雨露光。 
吟寄短篇追往事，留文功业不寻常。主



   卷703_10 【御命归乡，蒙赐锦衣】翁承赞 

九重宣旨下丹墀，面对天颜赐锦衣。中使擎来三殿晓， 
宝箱开处五云飞。德音耳聆君恩重，金印腰悬己力微。 
更待临轩陈鼓吹，星轺便指故乡归。主



   卷703_11 【奉使封闽王归京洛】翁承赞 

泥缄紫诰御恩光，信马嘶风出洛阳。此去愿言归梓里， 
预凭魂梦展维桑。客程回首瞻文陛，驿路乘轺忆故乡。 
指日还家堪自重，恩荣昼锦贺封王。主



   卷703_12 【奉使封王，次宜春驿】翁承赞 

微宦淹留鬓已斑，此心长忆旧林泉。不因列土封千乘， 
争得衔恩拜二天。云断自宜乡树出，月高犹伴客心悬。 
夜来梦到南台上，遍看江山胜往年。主



   卷703_13 【甲子岁衔命到家至榕城册封次日闽王降旌旗于新丰…饯别】翁承赞 

登庸楼上方停乐，新市堤边又举杯。正是离情伤远别， 
忽闻台旨许重来。此时暂与交亲好，今日还将简册回。 
争得长房犹在世，缩教地近钓鱼台。主



   卷703_14 【寄示儿孙】翁承赞 

力学烧丹二十年，辛勤方得遇真仙。便随羽客归三岛， 
旋听霓裳适九天。得路自能酬造化，立身何必恋林泉。 
予家药鼎分明在，好把仙方次第传。主



   卷703_15 【天祐元年以右拾遗使册闽王而作】翁承赞 

蓬莱宫阙晓光匀，红案舁麻降紫宸。鸾奏八音谐律吕， 
凤衔五色显丝纶。萧何相印钧衡重，韩信斋坛雨露新。 
得侍丹墀官异宠，此身何幸沐恩频。主



   卷703_16 【汉上登舟忆闽】翁承赞 

汉皋亭畔起西风，半挂征帆立向东。久客自怜归路近， 
算程不怕酒觞空。参差雁阵天初碧，零落渔家蓼欲红。 
一片归心随去棹，愿言指日拜文翁。主



   卷703_17 【对雨述怀示弟承检】翁承赞 

淋淋霎霎结秋霖，欲使秦城叹陆沈。晓势遮回朝客马， 
夜声滴破旅人心。青苔重叠封颜巷，白发萧疏引越吟。 
不有惠连同此景，江南归思几般深。主



   卷703_18 【题壶山】翁承赞 

井邑斜连北，蓬瀛直倚东。秋高岩溜白，日上海波红。古



   卷703_19 【题故居】翁承赞 

一为鹅子二连花，三望青湖四石斜。
惟有岭湖居第五，山前却是宰臣家。



   卷703_20 【题槐】翁承赞 

雨中妆点望中黄，句引蝉声送夕阳。
忆昔当年随计吏，马蹄终日为君忙。



   卷703_21 【擢进士】翁承赞 

霓旌引上大罗天，别领新衔意自怜。
蝴蝶流莺莫先去，满城春色属群仙。



   卷703_22 【擢探花使三首】翁承赞 

洪崖差遣探花来，检点芳丛饮数杯。
深紫浓香三百朵，明朝为我一时开。

九重烟暖折槐芽，自是升平好物华。
今日始知春气味，长安虚过四年花。

探花时节日偏长，恬淡春风称意忙。
每到黄昏醉归去，纻衣惹得牡丹香。



   卷703_23 【书斋谩兴二首】翁承赞 

池塘四五尺深水，篱落两三般样花。
过客不须频问姓，读书声里是吾家。

官事归来衣雪埋，儿童灯火小茅斋。
人家不必论贫富，惟有读书声最佳。



   卷703_24 【辞闽王归朝寄倪先辈】翁承赞 

时人莫讶再还乡，简册分明剑佩光。
驷马高车太常乐，登庸门下忆贤良。



   卷703_25 【晓望】翁承赞 

清霜散漫似轻岚，玉阙参差万象涵。
独上秦台最高处，旧山依约在东南。



   卷703_26 【万寿寺牡丹】翁承赞 

烂熳香风引贵游，高僧移步亦迟留。
可怜殿角长松色，不得王孙一举头。



   卷703_27 【松】翁承赞 

倚涧临溪自屈蟠，雪花销尽藓花干。
幽枝好折为谈柄，入手方知有岁寒。



   卷703_28 【柳】翁承赞 

斜拂中桥远映楼，翠光骀荡晓烟收。
洛阳才子多情思，横把金鞭约马头。

高出营门远出墙，朱阑门闭绿成行。
将军宴罢东风急，闲衬旌旗簇画堂。

彭泽先生酒满船，五株栽向九江边。
长条细叶无穷尽，管领春风不计年。

炀帝东游意绪多，宫娃眉翠两相和。
一声水调春风暮，千里交阴锁汴河。

缠绕春情卒未休，秦娥萧史两相求。
玉句阑内朱帘卷，瑟瑟丝笼十二楼。



   卷703_29 【隋堤柳】翁承赞 

春半烟深汴水东，黄金丝软不胜风。
轻笼行殿迷天子，抛掷长安似梦中。



   卷703_30 【句】翁承赞 

烟萝况逼神仙窟，丹灶还应许独寻。（《赠黄璞》， 
见《福州志》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百零四 
 
   
　 
　

　
 　



   卷704_1 【送僧归北岩寺】黄滔 

北岩泉石清，本自高僧住。新松五十年，藤萝成古树。 
题诗昔佳士，清风二林喻。上智失扣关，多被浮名误。 
莲扃压月涧，空美黄金布。江翻岛屿沈，木落楼台露。 
伊余东还际，每起烟霞慕。旋为俭府招，未得穷野步。 
西轩白云阁，师辞洞庭寓。越城今送归，心到焚香处。知



   卷704_2 【寓言】黄滔 

流年五十前，朝朝倚少年。流年五十后，日日侵皓首。 
非通非介人，谁论四十九。贤哉蘧伯玉，清风独不朽。主



   卷704_3 【长安书事】黄滔 

终不离青山，谁道云无心。却是白云士，有时出中林。 
昨日擎紫泥，明日要黄金。炎夏群木死，北海惊波深。 
伏蒲无一言，草疏贺德音。主



   卷704_4 【贾客】黄滔 

大舟有深利，沧海无浅波。利深波也深，君意竟如何。 
鲸鲵齿上路，何如少经过。斋



   卷704_5 【寄友人】黄滔 

君爱桃李花，桃李花易飘。妾怜松柏色，松柏色难凋。 
当年识君初，指期非一朝。今辰见君意，日暮何萧条。 
入门有势利，孰能无嚣嚣。斋



   卷704_6 【落花】黄滔 

落花辞高树，最是愁人处。一一旋成泥，日暮有风雨。 
不如沙上蓬，根断随长风。飘然与道俱，无情任西东。古



   卷704_7 【寄徐正字夤】黄滔 

八月月如冰，登楼见姑射。美人隔千里，相思无羽驾。 
红兰裛露衰，谁以流光讶。何当诗一句，同吟祝玄化。知



   卷704_8 【秋夕贫居】黄滔 

听歌桂席阑，下马槐烟里。豪门腐粱肉，穷巷思糠秕。 
孤灯照独吟，半壁秋花死。迟明亦如晦，鸡唱徒为尔。主



   卷704_9 【书怀寄友人】黄滔 

此生如孤灯，素心挑易尽。不及如顽石，非与磨砻近。 
常思扬子云，五藏曾离身。寂寞一生中，千载空清芬。斋



   卷704_10 【闺怨】黄滔 

妾家五岭南，君戍三城北。雁来虽有书，衡阳越不得。 
别久情易料，岂在窥翰墨。塞上无烟花，宁思妾颜色。古



   卷704_11 【喜翁文尧员外病起】黄滔 

卫玠羊车悬，长卿驷马姿。天嫌太端正，神乃减风仪。 
饮冰俾消渴，断谷皆清羸。越僧夸艾炷，秦女隔花枝。 
自能论苦器，不假求良医。惊杀漳滨鬼，错与刘生随。 
昨日已如虎，今朝谒荀池。扬鞭入王门，四面人熙熙。 
青桂任霜霰，尺璧无瑕疵。回尘却惆怅，归阙难迟迟。主



   卷704_12 【寄郑县李侍御】黄滔 

古县新烟火，东西入客诗。静长如假日，贫更甚闲时。 
僧借松萝住，人将雨雪期。三年一官罢，岳石看成碑。斋



   卷704_13 【上李补阙】黄滔 

十洲非暂别，龙尾肯慵登。谏草封山药，朝衣施衲僧。 
月留江客待，句历钓船征。终恐林栖去，餐霞叶上升。古



   卷704_14 【送李山人往湘中】黄滔 

汉渚往湘川，乘流入远天。新秋无岸水，明月有琴船。 
露坐应通晓，萍居恐隔年。岳峰千万仞，知上啸猿巅。知



   卷704_15 【书崔少府居（一作赠李补阙）】黄滔 

鲁史蜀琴旁，陶然举一觞。夕阳明岛屿，秋水浅池塘。 
世乱怜官替，家贫值岁荒。前峰亦曾宿，知有辟寒方。主



   卷704_16 【敷水卢校书】黄滔 

九霄无诏下，何事近清尘。宅带松萝僻，日唯猿鸟亲。 
吟高仙掌月，期有洞庭人。莫问烟霞句，悬知见岳神。斋



   卷704_17 【寄汉上友人】黄滔 

襄汉多清景，东游已不能。蒹葭照流水，风雨扑孤灯。 
献赋闻新雁，思山见去僧。知君北来日，惆怅亦难胜。古



   卷704_18 【贻林铎】黄滔 

终被春闱屈，低回至白头。寄家僧许岳，钓浦雨移洲。 
战士曾怜善，豪门不信愁。王孙草还绿，何处拟羁游。知



   卷704_19 【书怀】黄滔 

退耕逢歉岁，逐贡愧行朝。道在愁虽浅，吟劳鬓欲凋。 
破村虹入井，孤馆客投魈。谁怕秋风起，听蝉度渭桥。主



   卷704_20 【送陈明府归衡阳】黄滔 

雏鹤兼留下，单车出柳烟。三年两殊考，一日数离筵。 
久别湖波绿，相思岳月圆。翠萝曾隐处，定恐却求仙。斋



   卷704_21 【秋辞江南】黄滔 

灞陵桥上路，难负一年期。积雨鸿来夜，重江客去时。 
劳生多故疾，渐老少新知。惆怅都堂内，无门雪滞遗。古



   卷704_22 【入关旅次言怀】黄滔 

寸心唯自切，上国与谁期。月晦时风雨，秋深日别离。 
便休终未肯，已苦不能疑。独愧商山路，千年四皓祠。知



   卷704_23 【贻李山人】黄滔 

野步爱江滨，江僧得见频。新文无古集，往事有清尘。 
松竹寒时雨，池塘胜处春。定应云雨内，陶谢是前身。主



   卷704_24 【寄边上从事】黄滔 

斜日下孤城，长吟出点兵。羽书和客卷，边思杂诗情。 
朔雪定鸿翼，西风严角声。吟馀多独坐，沙月对楼生。斋



   卷704_25 【题东林寺元祐上人院】黄滔 

庐阜东林寺，良游耻未曾。半生随计吏，一日对禅僧。 
泉远携茶看，峰高结伴登。迷津出门是，子细问三乘。古



   卷704_26 【送陈樵下第东归】黄滔 

青山烹茗石，沧海寄家船。虽得重吟历，终难任意眠。 
砧疏连寺柳，风爽彻城泉。送目红蕉外，来期已杳然。知



   卷704_27 【寄陈磻隐居】黄滔 

道经前辈许，名拔后时喧。虚左中兴榜，无先北海尊。 
新文汉氏史，别墅谢公村。须到三征处，堂堂谒帝阍。主



   卷704_28 【寄林宽】黄滔 

相知四十年，故国与长安。俱喜今辰在，休论往岁难。 
海鸣秋日黑，山直夏风寒。终始前儒道，升沈尽一般。斋



   卷704_29 【退居】黄滔 

老归江上村，孤寂欲何言。世乱时人物，家贫后子孙。 
青山寒带雨，古木夜啼猿。惆怅西川举，戎装度剑门。古



   卷704_30 【送友人边游】黄滔 

衔杯国门外，分手见残阳。何日还南越，今朝往北荒。 
砂城经雨坏，虏骑入秋狂。亲咏关山月，归吟鬓的霜。知



   卷704_31 【下第出京】黄滔 

还失礼官求，花时出雍州。一生为远客，几处未曾游。 
故疾江南雨，单衣蓟北秋。茫茫数年事，今日泪俱流。主



   卷704_32 【游东林寺】黄滔 

平生爱山水，下马虎溪时。已到终嫌晚，重游预作期。 
寺寒三伏雨，松偃数朝枝。翻译如曾见，白莲开旧池。斋



   卷704_33 【赠怀光上人】黄滔 

谢城还拥入，师以接人劳。过午休斋惯，离经吐论高。 
顶寒拳素发，珠锐走红绦。终忆泉山寺，听猿看海涛。古



   卷704_34 【忆庐山旧游】黄滔 

前年入庐岳，数宿在灵溪。残烛松堂掩，孤峰月狖啼。 
平生为客老，胜境失云栖。纵有重游日，烟霞会恐迷。知



   卷704_35 【别友人】黄滔 

莫恨东墙下，频伤命不通。苦心如有感，他日自推公。 
雨夜扁舟发，花时别酒空。越山烟翠在，终愧卧云翁。主



   卷704_36 【陈侍御新居】黄滔 

幕客开新第，词人遍有诗。山怜九仙近，石买太湖奇。 
树势想高日，地形夸得时。自然成避俗，休与白云期。斋



   卷704_37 【寄从兄璞】黄滔 

纵征终不起，相与避烟尘。待到中兴日，同看上国春。 
新诗说人尽，旧宅落花频。移觅深山住，啼猿作四邻。古



   卷704_38 【寄李校书游简寂观】黄滔 

古观云溪上，孤怀永夜中。梧桐四更雨，山水一庭风。 
诗得如何句，仙游最胜宫。却愁逢羽客，相与入烟空。知



   卷704_39 【寄友人山居】黄滔 

断峤沧江上，相思恨阻寻。高斋秋不掩，几夜月当吟。 
落石有泉滴，盈庭无树阴。茫茫名利内，何以拂尘襟。主



   卷704_40 【上刑部卢员外】黄滔 

谁识在官意，开门树色间。寻幽频宿寺，乞假拟归山。 
半白侵吟鬓，微红见药颜。不知琴月夜，几客得同闲。斋



   卷704_41 【送友人游边】黄滔 

虏酒不能浓，纵倾愁亦重。关河初落日，霜雪下穷冬。 
野烧枯蓬旋，沙风匹马冲。蓟门无易过，千里断人踪。古



   卷704_42 【和友人酬寄】黄滔 

新发烟霞咏，高人得以传。吟销松际雨，冷咽石间泉。 
大国兵戈日，故乡饥馑年。相逢江海上，宁免一潸然。知



   卷704_43 【下第】黄滔 

昨夜孤灯下，阑干泣数行。辞家从早岁，落第在初场。 
青草湖田改，单车客路忙。何人立功业，新命到封王。主



   卷704_44 【过商山】黄滔 

燕雁一来后，人人尽到关。如何冲腊雪，独自过商山。 
羸马高坡下，哀猿绝壁间。此心无处说，鬓向少年斑。斋



   卷704_45 【旅怀】黄滔 

萧飒闻风叶，惊时不自堪。宦名中夜切，人事长年谙。 
古画僧留与，新知客遇谈。乡心随去雁，一一到江南。古



   卷704_46 【冬暮山舍喜标上人见访】黄滔 

寂寞三冬杪，深居业尽抛。径松开雪后，砌竹忽僧敲。 
茗汲冰销溜，炉烧鹊去巢。共谈慵僻意，微日下林梢。知



   卷704_47 【关中言怀】黄滔 

三秦五岭意，不得不依然。迹寓枯槐曲，业芜芳草川。 
花当落第眼，雨暗出城天。层阁浮云外，何人动管弦。主



   卷704_48 【题友人山居】黄滔 

到君栖迹所，竹径与衡门。亦在乾坤内，独无尘俗喧。 
新泉浮石藓，崩壁露松根。更说寻僧处，孤峰上啸猿。斋



   卷704_49 【寄敷水卢校书】黄滔 

谏省垂清论，仙曹岂久临。虽专良史业，未畏直臣心。 
路入丹霄近，家藏华岳深。还如韩吏部，谁不望知音。古



   卷704_50 【赠明州霍员外】黄滔 

惠化如施雨，邻州亦可依。正衙无吏近，高会觉人稀。 
海日旗边出，沙禽角外归。四明多隐客，闲约到岩扉。知



   卷704_51 【题友人山斋】黄滔 

疏竹漏斜晖，庭间阴复遗。句成苔石茗，吟弄雪窗棋。 
沙草泉经涩，林斋客集迟。西风虚见逼，未拟问京师。主



   卷704_52 【书事】黄滔 

望岁心空切，耕夫尽把弓。千家数人在，一税十年空。 
没阵风沙黑，烧城水陆红。飞章奏西蜀，明诏与殊功。斋



   卷704_53 【题山居逸人】黄滔 

十亩馀芦苇，新秋看雪霜。世人谁到此，尘念自应忘。 
斜日风收钓，深秋雨信梁。不知双阙下，何以谓轩裳。古



   卷704_54 【题郑山人居】黄滔 

履迹遍莓苔，幽枝间药裁。枯杉擎雪朵，破牖触风开。 
泉自孤峰落，人从诸洞来。终期宿清夜，斟茗说天台。知



   卷704_55 【秋晚山居】黄滔 

爽气遍搜空，难堪倚望中。孤烟愁落日，高木病西风。 
山寂樵声出，露凉蝉思穷。此时尘外事，幽默几人同。主



   卷704_56 【游山】黄滔 

洞门穿瀑布，尘世岂能通。曾有游山客，来逢采药翁。 
异花寻复失，幽径蹑还穷。拟作经宵计，风雷立满空。斋



   卷704_57 【题王侍御宅内亭子】黄滔 

俗间尘外境，郭内宅中亭。或有人家创，还无莲幕馨。 
石曾湖岸见，琴误岳楼听。来客频频说，终须作画屏。古



   卷704_58 【题道成上人院】黄滔 

花宫城郭内，师住亦清凉。何必天台寺，幽禅瀑布房。 
簟舒湘竹滑，茗煮蜀芽香。更看道高处，君侯题翠梁。知



   卷704_59 【贫居冬杪】黄滔 

数塞未求通，吾非学养蒙。穷居岁杪雨，孤坐夜深风。 
年长惭昭代，才微辱至公。还愁把春酒，双泪污杯中。主



   卷704_60 【贻张蠙】黄滔 

梦思非一日，携手却凄凉。诗见江南雹，游经塞北霜。 
驱车先五漏，把菊后重阳。惆怅天边桂，谁教岁岁香。斋



   卷704_61 【晚春关中】黄滔 

忍历通庄出，东风舞酒旗。百花无看处，三月到残时。 
游塞闻兵起，还吴值岁饥。定唯荒寺里，坐与噪蝉期。古



   卷704_62 【河梁】黄滔 

五原人走马，昨夜到京师。绣户新夫妇，河梁生别离。 
陇花开不艳，羌笛静犹悲。惆怅良哉辅，锵锵立凤池。知



   卷704_63 【送翁拾遗】黄滔 

还家俄赴阙，别思肯凄凄。山坐轺车看，诗持谏笔题。 
天开中国大，地设四维低。拜舞吾君后，青云更有梯。主



   卷704_64 【逢友人】黄滔 

彼此若飘蓬，二年何所从。帝都秋未入，江馆夜相逢。 
瘴岭行冲夏，边沙住隔冬。旅愁论未尽，古寺扣晨钟。斋



   卷704_65 【寄湘中郑明府】黄滔 

县与白云连，沧洲况县前。岳僧同夜坐，江月看秋圆。 
琴拂莎庭石，茶担乳洞泉。莫耽云水兴，疲俗待君痊。古



   卷704_66 【寄少常卢同年】黄滔 

官拜少常休，青緺换鹿裘狂歌离乐府，醉梦到瀛洲。 
古器岩耕得，神方客谜留。清溪莫沈钓，王者或畋游。知



   卷704_67 【伤翁外甥】黄滔 

江头去时路，归客几纷纷。独在异乡殁，若为慈母闻。 
青春成大夜，新雨坏孤坟。应作芝兰出，泉台月桂分。主



   卷704_68 【东山之游未遂渐逼行期作四十字奉寄翁文尧员外】黄滔 

轺车难久驻，须到别离时。北阙定归去，东山空作期。 
绿苔劳扫径，丹凤欲衔词。杨柳开帆岸，今朝泪已垂。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百零五 
 
   
　 
　

　
 　



   卷705_1 【送林宽下第东归】黄滔 

为君惆怅惜离京，年少无人有屈名。积雪未开移发日， 
鸣蝉初急说来程。楚天去路过飞雁，灞岸归尘触锁城。 
又得新诗几章别，烟村竹径海涛声。主



   卷705_2 【商山赠隐者】黄滔 

谁不相逢话息机，九重城里自依依。蓬莱水浅有人说， 
商洛山高无客归。数只珍禽寒月在，千株古木热时稀。 
西窗昨夜鸣蛩尽，知梦芝翁起扣扉。主



   卷705_3 【送二友游湘中】黄滔 

千里楚江新雨晴，同征肯恨迹如萍。孤舟泊处联诗句， 
八月中旬宿洞庭。为客早悲烟草绿，移家晚失岳峰青。 
今来无计相从去，归日汀洲乞画屏。主



   卷705_4 【塞下】黄滔 

匹马萧萧去不前，平芜千里见穷边。关山色死秋深日， 
鼓角声沈霜重天。荒骨或衔残铁露，惊风时掠暮沙旋。 
陇头冤气无归处，化作阴云飞杳然。主



   卷705_5 【下第东归，留辞刑部郑郎中諴】黄滔 

去违知己住违亲，欲发羸蹄进退频。万里家山归养志， 
数年门馆受恩身。莺声历历秦城晓，柳色依依灞水春。 
明日蓝田关外路，连天风雨一行人。主



   卷705_6 【寄怀南北故人】黄滔 

秋风昨夜落芙蕖，一片离心到外区。南海浪高书堕水， 
北州城破客降胡。玉窗挑凤佳人老，绮陌啼莺碧树枯。 
岭上青岚陇头月，时通魂梦出来无。主



   卷705_7 【关中言怀】黄滔 

事事朝朝委一尊，自知无复解趋奔。试期交后犹为客， 
公道开时敢说冤。穷巷住来经积雨，故山归去见荒村。 
举头尽到断肠处，何必秋风江上猿。主



   卷705_8 【闺怨】黄滔 

寸心杳与马蹄随，如蜕形容在锦帷。江上月明船发后， 
花间日暮信回时。五陵夜作酬恩计，四塞秋为破虏期。 
待到乘轺入门处，泪珠流尽玉颜衰。主



   卷705_9 【旅怀】黄滔 

未吃金丹看十洲，乃将身世作仇雠。羁游数地值兵乱， 
宿在孤城闻雨秋。东越云山却思隐，西秦霜霰苦频留。 
他人折尽月中桂，惆怅当年江上鸥。主



   卷705_10 【别友人】黄滔 

已喜相逢又怨嗟，十年飘泊在京华。大朝多事还停举， 
故国经荒未有家。鸟带夕阳投远树，人冲腊雪往边沙。 
梦魂空系潇湘岸，烟水茫茫芦苇花。主



   卷705_11 【寄罗浮山道者二首】黄滔 

天际双山压海濆，天漫绝顶海漫根。时闻雷雨惊樵客， 
长有龙蛇护洞门。泉石暮含朱槿昼，烟霞冬闭木绵温。 
林间学道如容我，今便辞他宠辱喧。主

有人曾见洞中仙，才到人间便越年。金鼎药成龙入海， 
玉函书发鹤归天。楼开石脉千寻直，山拆鳌鳞一半膻。 
谁到月明朝礼处，翠岩深锁荔枝烟。斋



   卷705_12 【喜侯舍人蜀中新命三首】黄滔 

八都词客漫喧然，谁解飞扬诰誓间。五色彩毫裁凤诏， 
九重天子豁龙颜。巴山月在趋朝去，锦水烟生入阁还。 
谋及中兴多少事，莫愁明月不收关。斋

却搜文学起吾唐，暂失都城亦未妨。锦里幸为丹凤阙， 
幕宾征出紫微郎。来时走马随中使，到日援毫定外方。 
若以掌言看谏猎，相如从此病辉光。古

贾谊才承宣室召，左思唯预秘书流。赋家达者无过此， 
翰苑今朝是独游。立被御炉烟气逼，吟经栈阁雨声秋。 
内人未识江淹笔，竟问当时不早求。知



   卷705_13 【经安州感故郑郎中二首】黄滔 

云梦江头见故城，人间四十载垂名。马蹄践处东风急， 
鸡舌销时北阙惊。岳客出来寻古剑，野猿相聚叫孤茔。 
腾身飞上凤凰阁，惆怅终乖吾党情。知

锦帐先生作牧州，干戈缺后见荒丘。兼无姓贾儿童在， 
空有还珠烟水流。江句行人吟刻石，月肠是处象登楼。 
旅魂频此归来否，千载云山属一游。主



   卷705_14 【出京别崔学士】黄滔 

一从门馆遍投文，旋忝恩知骤出群。不道鹤鸡殊羽翼， 
许依龙虎借风云。命奇未便乘东律，言重终期雪北军。 
欲逐飘蓬向岐路，数宵垂泪恋清芬。主



   卷705_15 【雁】黄滔 

楚岸花晴塞柳衰，年年南北去来期。江城日暮见飞处， 
旅馆月明闻过时。万里风霜休更恨，满川烟草且须疑。 
洞庭云水潇湘雨，好把寒更一一知。主



   卷705_16 【寄越从事林嵩侍御】黄滔 

子虚词赋动君王，谁不期君入对扬。莫恋兔园留看雪， 
已乘骢马合凌霜。路归天上行方别，道在人间久便香。 
应念都城旧吟客，十年踪迹委沧浪。主



   卷705_17 【长安书事】黄滔 

一年年课数千言，口祝心祠挈出门。孤进难时谁肯荐。 
主司通处不须论。频秋入自边城雪，昨日听来岭树猿。 
若有水田过十亩，早应归去狄江村。主



   卷705_18 【旅怀寄友人】黄滔 

重叠愁肠只自知，苦于吞蘖乱于丝。一船风雨分襟处， 
千里烟波回首时。故国田园经战后，穷荒日月逼秋期。 
鸣蝉似会悠扬意，陌上声声怨柳衰。主



   卷705_19 【寄蒋先辈（在苏州）】黄滔 

夫差宫苑悉苍苔，携客朝游夜未回。冢上题诗苏小见， 
江头酹酒伍员来。秋风急处烟花落，明月中时水寺开。 
千载三吴有高迹，虎丘山翠益崔嵬。主



   卷705_20 【旅怀】黄滔 

雪貌潜凋雪发生，故园魂断弟兼兄。十年除夜在孤馆， 
万里一身求大名。空有新诗高华岳，已无丹恳出秦城。 
侯门莫问曾游处，槐柳影中肝胆倾。主



   卷705_21 【放榜日】黄滔 

吾唐取士最堪夸，仙榜标名出曙霞。白马嘶风三十辔， 
朱门秉烛一千家。郄诜联臂升天路，宣圣飞章奏日华。 
岁岁人人来不得，曲江烟水杏园花。主



   卷705_22 【二月二日宴中贻同年封先辈渭】黄滔 

帝尧城里日衔杯，每倚嵇康到玉颓。桂苑五更听榜后， 
蓬山二月看花开。垂名入甲成龙去，列姓如丁作鹤来。 
同戴大恩何处报，永言交道契陈雷。主



   卷705_23 【新野道中】黄滔 

野堂如雪草如茵，光武城边一水滨。越客归遥春有雨， 
杜鹃啼苦夜无人。东堂岁去衔杯懒，南浦期来落泪频。 
莫道还家不惆怅，苏秦羁旅长卿贫。主



   卷705_24 【酬俞钧】黄滔 

乡书一忝荐延恩，二纪三朝泣省门。虽忝立名经圣鉴， 
敢期兴咏叠嘉言。莫论蟾月无梯接，大底龙津有浪翻。 
今日朝廷推草泽，伫君承诏出云根。主



   卷705_25 【寄同年崔学士】黄滔 

半因同醉杏花园，尘忝鸿炉与铸颜。已脱素衣酬素发， 
敢持青桂爱青山。虽知珠树悬天上，终赖银河接世间。 
毕使海涯能拔宅，三秦二十四畿寰。主



   卷705_26 【御试二首】黄滔 

已表隋珠各自携，更从琼殿立丹梯。九华灯作三条烛， 
万乘君悬四首题。灵凤敢期翻雪羽，洞箫应或讽金闺。 
明朝莫惜场场醉，青桂新香有紫泥。主

六曹三省列簪裾，丹诏宣来试士初。不是玉皇疑羽客， 
要教金榜带天书。词臣假寐题黄绢，宫女敲铜奏子虚。 
御目四篇酬九百，敢从灯下略踌躇。斋



   卷705_27 【寄陈侍御】黄滔 

千年二相未全夸，犹阙闽城贺降麻。何必锦衣须太守， 
别无莲幕胜王家。醴泉涌处休论水，黄菊开时独是花。 
九级燕金满尊酒，却愁随诏谒承华。斋



   卷705_28 【酬徐正字夤】黄滔 

已免蹉跎负岁华，敢辞霜鬓雪呈花。名从两榜考升第， 
官自三台追起家。匹马有期归辇毂，故山无计恋桑麻。 
莫言蓬阁从容久，披处终知金在砂。斋



   卷705_29 【辞相府（时蒙堂帖追赴阙）】黄滔 

从汉至唐分五州，谁为将相作诸侯。闽江似镜正堪恋， 
秦客如蓬难久留。匹马忍辞藩屏去，小才宁副庙堂求。 
今朝拜别幡幢下，双泪如珠滴不休。斋



   卷705_30 【寄罗郎中隐】黄滔 

休向中兴雪至冤，钱塘江上看涛翻。三征不起时贤议， 
九转终成道者言。绿酒千杯肠已烂，新诗数首骨犹存。 
瑶蟾若使知人事，仙桂应遭蠹却根。斋



   卷705_31 【江行遇王侍御】黄滔 

数年分散秦吴隔，暂泊官船浦柳中。新草军书名更重， 
久辞山径业应空。渡头潮落将行客，天际风高未宿鸿。 
此日相逢魂合断，赖君身事渐飞冲。斋



   卷705_32 【客舍秋晚夜怀故山】黄滔 

寥寥深巷客中居，况值穷秋百事疏。孤枕忆山千里外， 
破窗闻雨五更初。经年荒草侵幽径，几树西风锁弊庐。 
长系寸心归未得，起挑残烛独踌躇。斋



   卷705_33 【绛州郑尚书】黄滔 

旌旗日日展东风，云稼连山雪刃空。剖竹已知垂凤食， 
摘珠何必到龙宫。谏垣虚位期飞步，翰苑含毫待纪公。 
谁谓唐城诸父老，今时得见蜀文翁。斋



   卷705_34 【喜陈先辈及第（峤）】黄滔 

今年春已到京华，天与吾曹雪怨嗟。甲乙中时公道复， 
朝廷看处主司夸。飞离海浪从烧尾，咽却金丹定易牙。 
不是驾前偏落羽，锦城争得杏园花。斋



   卷705_35 【延福里居，和林宽、何绍馀酬寄】黄滔 

长说愁吟逆旅中，一庭深雪一窗风。眼前道路无心觅， 
象外烟霞有句通。几度相留侵鼓散，频闻会宿著僧同。 
高情未以干时废，属和因知兴不穷。斋



   卷705_36 【赠宿松杨明府】黄滔 

溪上家家礼乐新，始知为政异常伦。若非似水清无底， 
争得如冰凛拂人。月狖声和琴调咽，烟村景接柳条春。 
宦游兼得逍遥趣，休忆三吴旧钓津。斋



   卷705_37 【送僧】黄滔 

才年七岁便从师，犹说辞家学佛迟。新劚松萝还不住， 
爱寻云水拟何之。孤溪雪满维舟夜，叠嶂猿啼过寺时。 
鸟道泷湫悉行后，岂将翻译负心期。斋



   卷705_38 【赠郑明府】黄滔 

庭罗衙吏眼看山，真恐风流是谪仙。垂柳五株春娅姹， 
鸣琴一弄水潺湲。援毫断狱登殊考，驻乐题诗得出联。 
莫起陶潜折腰叹，才高位下始称贤。斋



   卷705_39 【江州夜宴献陈员外】黄滔 

多少欢娱簇眼前，浔阳江上夜开筵。数枝红蜡啼香泪， 
两面青娥拆瑞莲。清管彻时斟玉醑，碧筹回处掷金船。 
因知往岁楼中月，占得风流是偶然。斋



   卷705_40 【湘中赠张逸人】黄滔 

羽衣零落帽欹斜，不自孤峰即海沙。曾为蜀山成寓迹， 
又因湘水拟营家。鸣琴坐见燕鸿没，曳履吟忘野径赊。 
更爱扁舟宿寒夜，独听风雨过芦花。斋



   卷705_41 【寓题】黄滔 

纷纷墨敕除官日，处处红旗打贼时。竿底得璜犹未用， 
梦中吞鸟拟何为。损生莫若攀丹桂，免俗无过咏紫芝。 
两岸芦花一江水，依前且把钓鱼丝。斋



   卷705_42 【题陈山人居】黄滔 

犹自莓苔马迹重，石嵌泉冷懒移峰。空垂凤食檐前竹， 
漫拔龙形涧底松。隔岸青山秋见寺，半床明月夜闻钟。 
谁能惆怅磻溪事，今古悠悠不再逢。斋



   卷705_43 【宿李少府园林】黄滔 

一壶浊酒百家诗，住此园林守选期。深院月凉留客夜， 
古杉风细似泉时。尝频异茗尘心净，议罢名山竹影移。 
明日绿苔浑扫后，石庭吟坐复容谁。斋



   卷705_44 【送人明经及第东归】黄滔 

十问九通离义床，今时登第信非常。亦从南院看新榜， 
旋束春关归故乡。水到吴门方见海，树侵闽岭渐无霜。 
知君已塞平生愿，日与交亲醉几场。斋



   卷705_45 【断酒】黄滔 

未老先为百病仍，醉杯无计接宾朋。免遭拽盏郎君谑， 
还被簪花录事憎。丝管合时思索马，池塘晴后独留僧。 
何因浇得离肠烂，南浦东门恨不胜。斋



   卷705_46 【南海幕和段先辈送韦侍御赴阙】黄滔 

树色川光入暮秋，使车西发不胜愁。璧连标格惊分散， 
雪课篇章互唱酬。魏阙别当飞羽翼，燕台独且占风流。 
满园歌管凉宵月，此后相思几上楼。斋



   卷705_47 【寄南海黄尚书】黄滔 

五羊城下驻行车，此事如今八载馀。燕颔已知飞食肉， 
龙门犹自退为鱼。红楼入夜笙歌合，白社惊秋草木疏。 
西望清光寄消息，万重烟水一封书。斋



   卷705_48 【送人往苏州觐其兄】黄滔 

阖闾城外越江头，两地烟涛一叶舟。到日荆枝应便茂， 
别时珠泪不须流。迎欢酒醒山当枕，咏古诗成月在楼。 
明日尊前若相问，为言今访赤松游。斋



   卷705_49 【游东林寺】黄滔 

长生犹自重无生，言让仙祠佛寺成。碑折谁忘康乐制， 
山灵表得远公名。松形入汉藤萝短，僧语离经耳目清。 
莫怪迟迟不归去，童年已梦绕林行。斋



   卷705_50 【赠旌德吕明府】黄滔 

渥洼步数太阿姿，争遣王侯不奉知。花作城池入官处， 
锦随刀尺少年时。两衙断狱兼留客，三考论功合树碑。 
须信隔帘看刺史，锦章朱绂已葳蕤。斋



   卷705_51 【贺清源仆射新命】黄滔 

虽言嵩岳秀崔嵬，少降连枝命世才。南史两荣唯百揆， 
东闽双拜有三台。二天在顶家家咏，丹凤衔书岁岁来。 
虚说古贤龙虎盛，谁攀荆树上金台。斋



   卷705_52 【浙幕李端公泛建溪】黄滔 

越城吴国结良姻，交发芙蓉幕内宾。自顾幽沈槐省迹， 
得陪清显谏垣臣。分题晓并兰舟远，对坐宵听月狖频。 
更爱延平津上过，一双神剑是龙鳞。斋



   卷705_53 【贻宋评事】黄滔 

河阳城里谢城中，入曳长裾出佩铜。燕国金台无别客， 
陶家柳下有清风。数踪篆隶书新得，一灶屯蒙火细红。 
时说三吴欲归处，绿波洲渚紫蒲丛。斋



   卷705_54 【催妆】黄滔 

北府迎尘南郡来，莫将芳意更迟回。虽言天上光阴别， 
且被人间更漏催。烟树迥垂连蒂杏，彩童交捧合欢杯。 
吹箫不是神仙曲，争引秦娥下凤台。斋



   卷705_55 【寓题】黄滔 

每忆家山即涕零，定须归老旧云扃。银河水到人间浊， 
丹桂枝垂月里馨。霜雪不飞无翠竹，鲸鲵犹在有青萍。 
三千九万平生事，却恨南华说北溟。斋



   卷705_56 【伤蒋校书德山】黄滔 

谁到双溪溪岸傍，与招魂魄上苍苍。世间无树胜青桂， 
陇上有花唯白杨。秦苑火然新赋在，越城山秀故居荒。 
如何万古雕龙手，独是相如识汉皇。斋



   卷705_57 【寄杨赞图学士（学士与元昆俱以龙脑登选）】黄滔 

东堂第一领春风，时怪关西小骥慵。华表柱头还有鹤， 
华歆名下别无龙。君恩凤阁含毫数，诗景珠宫列肆供。 
今日江南驻舟处，莫言归计为云峰。斋



   卷705_58 【酬杨学士】黄滔 

神仙簿上愧非夫，诏作疑丹两入炉。诗里几曾吟芍药， 
花中方得见菖蒲。阳春唱后应无曲，明月圆来别是珠。 
莫下蓬山不回首，东风犹待重抟扶。斋



   卷705_59 【寄同年李侍郎龟正】黄滔 

石门南面泪浪浪，自此东西失帝乡。昆璞要疑方卓绝， 
大鹏须息始开张。已归天上趋双阙，忽喜人间捧八行。 
莫道秋霜不滋物，菊花还借后时黄。斋



   卷705_60 【钟陵故人】黄滔 

滕王阁下昔相逢，此地今难访所从。唯爱金笼贮鹦鹉， 
谁论铁柱锁蛟龙。荆榛翠是钱神染，河岳期须国士钟， 
一箸鲈鱼千古美，后人终少继前踪。斋



   卷705_61 【故山】黄滔 

支颐默省旧林泉，石径茅堂到目前。衰碧鸣蛩莎有露， 
浓阴歇鹿竹无烟。水从井底通沧海，山在窗中倚远天。 
何事苍髯不归去，燕昭台上一年年。斋



   卷705_62 【塞上】黄滔 

塞门关外日光微，角怨单于雁驻飞。冲水路从冰解断， 
逾城人到月明归。燕山腊雪销金甲，秦苑秋风脆锦衣。 
欲吊昭君倍惆怅，汉家甥舅竟相违。斋



   卷705_63 【乌石村（即林希刘故居）】黄滔 

往日江村今物华，一回登览一悲嗟。故人殁后城头月， 
新鸟啼来垄上花。卖剑钱销知绝俗，闻蝉诗苦即思家。 
谢公古郡青山在，三尺孤坟扑海沙。斋



   卷705_64 【寄同年卢员外】黄滔 

听尽莺声出雍州，秦吴烟月十经秋。龙门在地从人上， 
郎省连天须鹤游。休恋一台惟妙绝，已经三字入精求。 
当年甲乙皆华显，应念槐宫今雪头。斋



   卷705_65 【寄同年封舍人渭（时得来书）】黄滔 

唐城接轸赴秦川，忧合欢离骤十年。龙颔摘珠同泳海， 
凤衔辉翰别升天。八行真迹虽收拾，四户高扃奈隔悬。 
能使丘门终始雪，莫教华发独潸然。斋



   卷705_66 【遇罗员外衮】黄滔 

灞陵桥外驻征辕，此一分飞十六年。豸角戴时垂素发， 
鸡香含处隔青天。绮园难贮林栖意，班马须持笔削权。 
可忘自初相识地，秋风明月客鄜延。斋



   卷705_67 【送翁员外承赞】黄滔 

谁言吾党命多奇，荣美如君历数稀。衣锦还乡翻是客， 
回车谒帝却为归。凤旋北阙虚丹穴，星复南宫逼紫微。 
已分十旬无急诏，天涯相送只沾衣。斋



   卷705_68 【奉和翁文尧十九员外中谢日蒙恩赐金紫之什】黄滔 

面蒙君赐自龙墀，谁是还乡一袭衣。三品易悬鳞鬣赫， 
八丝展起彩章飞。夐为胜事垂千古，题作新诗启七微。 
严助买臣精魄在，定应羞著昔年归。斋



   卷705_69 【翁文尧员外捧金紫还乡之命雅发篇章将原交情…以质奖私】黄滔 

抟将盛事更无馀，还向桥边看旧书。东越独推生竹箭， 
北溟喜足贮鲲鱼。两回谁解归华表，午夜兼能荐子虚。 
须把头冠弹尽日，怜君不与故人疏。斋



   卷705_70 【奉和翁文尧员外经过七林书堂见寄之什】黄滔 

朱旗引入昔茆堂，半日从容尽日忙。驷马宝车行锡礼， 
金章紫绶带天香。山从南国添烟翠，龙起东溟认夜光。 
定恐故园留不住，竹风松韵漫凄锵。斋



   卷705_71 【奉酬翁文尧员外驻南台见寄之什】黄滔 

人指南台山与川，大惊喜气异当年。花迎金册非时拆， 
月对琼杯此夜圆。我爱藏冰从夏结，君怜修竹到冬鲜。 
殷勤更抱鸣琴抚，为忆秦儿识断弦。斋



   卷705_72 【翁文尧员外拥册礼之归一路有诗名昼锦集…五十六字】黄滔 

六窠只佩诸侯印，争比从天拥册归。一轴郢人歌处雪， 
两重朱氏著来衣。闽山秀已钟君尽，洛水波应溅我稀。 
明日陪尘迎驷马，定淮斋沐看光辉。斋



   卷705_73 【奉和翁文尧员外文秀、光贤、昼锦之什】黄滔 

乡名里号一朝新，乃觉台恩重万钧。建水闽山无故事， 
长卿严助是前身。清泉引入旁添润，嘉树移来别带春。 
莫凭栏干剩留驻，内庭虚位待才臣。斋

虽言闽越系生贤，谁是还家宠自天。山简槐兼诸郡命， 
郑玄惭秉六经权。鸟行去没孤烟树，渔唱还从碧岛川。 
休说迟回未能去，夜来新梦禁中泉。古

君王面赐紫还乡，金紫中推是甲裳。华构便将垂美号， 
故山重更发清光。水澄此日兰宫镜，树忆当年柏署霜。 
珍重朱栏兼翠拱，来来皆自读书堂。知



   卷705_74 【奉酬翁文尧员外神泉之游见寄嘉什】黄滔 

含鸡假豸喜同游，野外嘶风并紫骝。松竹迥寻青障寺， 
姓名题向白云楼。泉源出石清消暑，僧语离经妙破愁。 
争奈爱山尤恋阙，古来能有几人休。知



   卷705_75 【辄吟七言四韵，攀寄翁文尧拾遗】黄滔 

唐设高科表用文，吾曹谁作谏垣臣。甄山秀气旷千古， 
凤阙华恩钟二人。起草便论天上事，如君不是世间身。 
龙头龙尾前年梦，今日须怜应若神。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百零七 
 
   
　 
　

　
 　



   卷707_1 【八月十五夜】殷文圭 

万里无云镜九州，最团圆夜是中秋。满衣冰彩拂不落， 
遍地水光凝欲流。华岳影寒清露掌，海门风急白潮头。 
因君照我丹心事，减得愁人一夕愁。斋



   卷707_2 【省试夜投献座主】殷文圭 

辟开公道选时英，神镜高悬鉴百灵。混沌分来融间气， 
欃枪灭处炫文星。烛然兰省三条白，山束龙门万仞青。 
圣教中兴周礼在，不劳干羽舞明庭。斋



   卷707_3 【观贺皇太子册命】殷文圭 

嗣册储皇帝命行，万方臣妾跃欢声。鸾旃再立星辰正， 
雉扇双开日月明。自有汉元争翊戴，不劳商皓定欹倾。 
春宫保傅皆周召，致主何忧不太平。斋



   卷707_4 【行朝早春侍师门宴西溪席上作】殷文圭 

西溪水色净于苔，画鹢横风绛帐开。弦管旋飘蓬岛去， 
公卿皆是蕊宫来。金鳞掷浪钱翻荇，玉爵粘香雪泛梅。 
三榜生徒逾七十，岂期龙坂纳非才。斋



   卷707_5 【贺同年第三人刘先辈咸辟命】殷文圭 

甲门才子鼎科人，拂地蓝衫榜下新。脱俗文章笑鹦鹉， 
凌云头角压麒麟。金壶藉草溪亭晚，玉勒穿花野寺春。 
多愧受恩同阙里，不嫌师僻与颜贫。斋



   卷707_6 【寄广南刘仆射】殷文圭 

战国从今却尚文，品流才子作将军。画船清宴蛮溪雨， 
粉阁闲吟瘴峤云。暴客卸戈归惠政，史官调笔待儒勋。 
汉仪一化南人后，牧马无因更夜闻。斋



   卷707_7 【题吴中陆龟蒙山斋】殷文圭 

万卷图书千户贵，十洲烟景四时和。花心露洗猩猩血， 
水面风披瑟瑟罗。庄叟静眠清梦永，客儿芳意小诗多。 
天麟不触人间网，拟把公卿换得么。斋



   卷707_8 【经李翰林墓】殷文圭 

诗中日月酒中仙，平地雄飞上九天。身谪蓬莱金籍外， 
宝装方丈玉堂前。虎靴醉索将军脱，鸿笔悲无令子传。 
十字遗碑三尺墓，只应吟客吊秋烟。斋



   卷707_9 【鹦鹉】殷文圭 

丹觜如簧翠羽轻，随人呼物旋知名。金笼夜黯山西梦， 
玉枕晓憎帘外声。才子爱奇吟不足，美人怜尔绣初成。 
应缘是我邯郸客，相顾咬咬别有情。斋



   卷707_10 【边将别】殷文圭 

地角天涯倍苦辛，十年铅椠未酬身。朱门泣别同鲛客， 
紫塞旅游随雁臣。汉将出师冲晓雪，胡儿奔马扑征尘。 
行行独止干戈域，毳帐望谁为主人。斋



   卷707_11 【江南秋日】殷文圭 

水国由来称道情，野人经此顿神清。一篷秋雨睡初起， 
半砚冷云吟未成。青笠渔儿筒钓没，蒨衣菱女画桡轻。 
冰绡写上江南景，寄与金銮马长卿。斋



   卷707_12 【题友人庭竹】殷文圭 

丛篁萧瑟拂清阴，贵地栽成碧玉林。尽待花开添凤食， 
可怜风击状龙吟。钿竿离立霜文静，锦箨飘零粉节深。 
何事子猷偏寄赏，此君心似古人心。斋



   卷707_13 【览陆龟蒙旧集】殷文圭 

先生文价沸三吴，白雪千编酒一壶。吟去星辰笔下动， 
醉来嵩华眼中无。峭如谢桧虬蟠活，清似缑山凤路孤。 
身后独遗封禅草，何人寻得佐鸿图。斋



   卷707_14 【玉仙道中】殷文圭 

莼鲈方美别吴江，笔阵诗魔两未降。山势北蟠龙偃蹇， 
泉声东漱玉琤瑽。古陂狐兔穿蛮冢，破寺荆榛拥佛幢。 
信马冷吟迷路处，隔溪烟雨吠村厖。斋



   卷707_15 【赵侍郎看红白牡丹，因寄杨状头赞图】殷文圭 

迟开都为让群芳，贵地栽成对玉堂。红艳袅烟疑欲语， 
素华映月只闻香。剪裁偏得东风意，淡薄似矜西子妆。 
雅称花中为首冠，年年长占断春光。斋



   卷707_16 【题胡州太学丘光庭博士幽居】殷文圭 

舜轨尧文混九垓，明堂宏构集良材。江边云卧如龙稳， 
天外泥书遣鹤来。五夜药苗滋沆瀣，四时花影荫莓苔。 
草玄门似山中静，不是公卿到不开。斋



   卷707_17 【初秋留别越中幕客】殷文圭 

魂梦飘零落叶洲，北辕南柁几时休。月中青桂渐看老， 
星畔白榆还报秋。鹤禁有知须强进，稽峰无事莫相留。 
吴花越柳饶君醉，直待功成始举头。斋



   卷707_18 【送道者朝见后归山】殷文圭 

暂随蒲帛谒金銮，萧洒风仪傲汉官。天马难将朱索绊， 
海鳌宁觉碧涛宽。松坛月作尊前伴，竹箧书为教外欢。 
神鼎已乾龙虎伏，一条真气出云端。斋



   卷707_19 【赠战将】殷文圭 

绿沈枪利雪峰尖，犀甲军装称紫髯。威慑万人长凛凛， 
礼延群客每谦谦。阵前战马黄金勒，架上兵书白玉签。 
不为已为儒弟子，好依门下学韬钤。斋



   卷707_20 【九华贺雨吟】殷文圭 

陶公焦思念生灵，变旱为丰合杳冥。雷劈老松疑虎怒， 
雨冲阴洞觉龙腥。万畦香稻蓬葱绿，九朵奇峰扑亚青。 
吟贺西成饶旅兴，散丝飞洒满长亭。斋



   卷707_21 【赠池州张太守】殷文圭 

神珠无颣玉无瑕，七叶簪貂汉相家。阵面奔星破犀象， 
笔头飞电跃龙蛇。绛帏夜坐穷三史，红旆春行到九华。 
只怕池人留不住，别迁征镇拥高牙。斋



   卷707_22 【中秋自宛陵寄池阳太守】殷文圭 

出山三见月如眉，蝶梦终宵绕戟枝。旅客思归鸿去日， 
贤侯行化子来时。郡楼遐想刘琨啸，相阁方窥谢傅棋。 
按部况闻秋稼熟，马前迎拜羡并儿。斋



   卷707_23 【次韵九华杜先辈重阳寄投宛陵丞相】殷文圭 

日下飞声彻不毛，酒醒时得广离骚。先生鬓为吟诗白， 
上相心因治国劳。千乘信回鱼榼重，九华秋迥凤巢高。 
强酬小谢重阳句，沙恨无金尽日淘。斋



   卷707_24 【寄贺杜荀鹤及第】殷文圭 

一战平畴五字劳，昼归乡去锦为袍。大鹏出海翎犹湿， 
骏马辞天气正豪。九子旧山增秀绝，二南新格变风骚。 
由来稽古符公道，平地丹梯甲乙高。斋



   卷707_25 【春草碧色】殷文圭 

细草含愁碧，芊绵南浦滨。萋萋如恨别，苒苒共伤春。 
疏雨烟华润，斜阳细彩匀。花粘繁斗锦，人藉软胜茵。 
浅映宫池水，轻遮辇路尘。杜回如可结，誓作报恩身。斋



   卷707_26 【和友人送衡尚书赴池阳副车】殷文圭 

淮王上将例分忧，玉帐参承半列侯。次第选材如创厦， 
别离排宴向藏舟。鲲鹏变化知难测，龙蠖升沈各有由。 
躞蹀行牵金鋄重，婵娟立唱翠娥愁。筑头勋业谐三阵， 
满腹诗书究九流。金海珠韬乘月读，肉芝牙茗拨云收。 
赤鳞旆卷鸥汀晚，青雀船横雁阵秋。十字细波澄镜面， 
九华残雪露峰头。醉沈北海千尊酒，吟上南荆百尺楼。 
况是昭明食鱼郡，不妨闲掷钓璜钩。斋



   卷707_27 【贻李南平】殷文圭 

紫殿西头月欲斜，曾草临淮上相麻。
润笔已曾经奏谢，更飞章句问张华。



   卷707_28 【句】殷文圭 

龙舒太守人中杰，风韵堂中心似月。（《方舆胜览》）斋

众口声光夸汉将，筑头勋业佐淮王。（《贺池阳太守正命》， 
《唐诗纪事》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百零八 
 
   
　 
　

　
 　



   卷708_1 【钓台】徐夤 

金门谁奉诏，碧岸独垂钩。旧友只樵叟，新交惟野鸥。 
嘉名悬日月，深谷化陵丘。便可招巢父，长川好饮牛。知



   卷708_2 【旅次寓题】徐夤 

胡为名利役，来往老关河。白发随梳少，青山入梦多。 
途穷怜抱疾，世乱耻登科。却起渔舟念，春风钓绿波。主



   卷708_3 【赠严司直】徐夤 

承家居阙下，避世出关东。有酒刘伶醉，无儿伯道穷。 
新诗吟阁赏，旧业钓台空。雨雪还相访，心怀与我同。斋



   卷708_4 【赠东方道士】徐夤 

葫芦窗畔挂，是物在其间。雪色老人鬓，桃花童子颜。 
祭星秋卜日，采药晓登山。旧放长生鹿，时衔瑞草还。古



   卷708_5 【题僧壁】徐夤 

香厨流瀑布，独院锁孤峰。绀发青螺长，文茵紫豹重。 
卵枯皆化燕，蜜老却成蜂。明月留人宿，秋声夜著松。知



   卷708_6 【和人经隋唐间战处】徐夤 

孤军前度战，一败一成功。卷旆早归国，卧尸犹臂弓。 
草间腥半在，沙上血残红。伤魄何为者，五湖垂钓翁。主



   卷708_7 【追和常建叹王昭君】徐夤 

红颜如朔雪，日烁忽成空。泪尽黄云雨，尘消白草风。 
君心争不悔，恨思竟何穷。愿化南飞燕，年年入汉宫。斋



   卷708_8 【赠董先生】徐夤 

寿岁过于百，时闲到上京。餐松双鬓嫩，绝粒四支轻。 
雨雪思中岳，云霞梦赤城。来年期寿箓，何处待先生。古



   卷708_9 【河流】徐夤 

洪流盘砥柱，淮济不同波。莫讶清时少，都缘曲处多。 
远能通玉塞，高复接银河。大禹成门嶮，为龙始得过。知



   卷708_10 【题南寺】徐夤 

久别猿啼寺，流年劫逝波。旧僧归塔尽，古瓦长松多。 
壁藓昏题记，窗萤散薜萝。平生英壮节，何故旋消磨。主



   卷708_11 【北山秋晚】徐夤 

十载衣裘尽，临寒隐薜萝。心闲缘事少，身老爱山多。 
玉露催收菊，金风促剪禾。燕秦正戎马，林下好婆娑。斋



   卷708_12 【昔游】徐夤 

昔游红杏苑，今隐刺桐村。岁计悬僧债，科名负国恩。 
不书胝渐稳，频镊鬓无根。惟有经邦事，年年志尚存。古



   卷708_13 【酒胡子】徐夤 

红筵丝竹合，用尔作欢娱。直指宁偏党，无私绝觊觎。 
当歌谁擐袖，应节渐轻躯。恰与真相似，毡裘满颔须。知



   卷708_14 【吊崔补阙】徐夤 

近来吾道少，恸哭博陵君。直节岩前竹，孤魂岭上云。 
缙绅传确论，丞相取遗文。废却中兴策，何由免用军。主



   卷708_15 【吊赤水李先生】徐夤 

三年悲过隙，一室类销冰。妻病入仙观，子穷随岳僧。 
荒丘寒有雨，古屋夜无灯。往日清猷著，金门几欲征。斋



   卷708_16 【香鸭】徐夤 

不假陶熔妙，谁教羽翼全。五金池畔质，百和口中烟。 
觜钝鱼难啄，心空火自燃。御炉如有阙，须进圣君前。古



   卷708_17 【鸡】徐夤 

名参十二属，花入羽毛深。守信催朝日，能鸣送晓阴。 
峨冠装瑞璧，利爪削黄金。徒有稻粱感，何由报德音。知



   卷708_18 【白鸽】徐夤 

举翼凌空碧，依人到大邦。粉翎栖画阁，雪影拂琼窗。 
振鹭堪为侣，鸣鸠好作双。狎鸥归未得，睹尔忆晴江。主



   卷708_19 【龟】徐夤 

行止竟何从，深溪与古峰。青荷巢瑞质，绿水返灵踪。 
钻骨神明应，酬恩感激重。仙翁求一卦，何日脱龙钟。斋



   卷708_20 【银结条冠子】徐夤 

日下征良匠，宫中赠阿娇。瑞莲开二孕，琼缕织千条。 
蝉翼轻轻结，花纹细细挑。舞时红袖举，纤影透龙绡。古



   卷708_21 【蜀葵】徐夤 

剑门南面树，移向会仙亭。锦水饶花艳，岷山带叶青。 
文君惭婉娩，神女让娉婷。烂熳红兼紫，飘香入绣扃。知



   卷708_22 【华清宫】徐夤 

十二琼楼锁翠微，暮霞遗却六铢衣。桐枯丹穴凤何去， 
天在鼎湖龙不归。帘影罢添新翡翠，露华犹湿旧珠玑。 
君王魂断骊山路，且向蓬瀛伴贵妃。知



   卷708_23 【再幸华清宫】徐夤 

肠断将军改葬归，锦囊香在忆当时。年来却恨相思树， 
春至不生连理枝。雪女冢头瑶草合，贵妃池里玉莲衰。 
霓裳旧曲飞霜殿，梦破魂惊绝后期。知



   卷708_24 【喜雨上主人尚书】徐夤 

天皇攘袂敕神龙，雨我公田兆岁丰。几日淋漓侵暮角， 
数宵滂沛彻晨钟。细如春雾笼平野，猛似秋风击古松。 
门下十年耕稼者，坐来偏忆翠微峰。知



   卷708_25 【回文诗二首】徐夤 

飞书一幅锦文回，恨写深情寄雁来。机上月残香阁掩， 
树梢烟澹绿窗开。霏霏雨罢歌终曲，漠漠云深酒满杯。 
归日几人行问卜，徽音想望倚高台。知

轻帆数点千峰碧，水接云山四望遥。晴日海霞红霭霭， 
晓天江树绿迢迢。清波石眼泉当槛，小径松门寺对桥。 
明月钓舟渔浦远，倾山雪浪暗随潮。主



   卷708_26 【不把渔竿】徐夤 

不把渔竿不灌园，策筇吟绕绿芜村。得争野老眠云乐， 
倍感闽王与善恩。鸟趁竹风穿静户，鱼吹烟浪喷晴轩。 
何人买我安贫趣，百万黄金未可论。主



   卷708_27 【古往今来】徐夤 

古往今来恨莫穷，不如沈醉卧春风。雀儿无角长穿屋， 
鹦鹉能言却入笼。柳惠岂嫌居下位，朱云直去指三公。 
闲思郭令长安宅，草没匡墙旧事空。主



   卷708_28 【十里烟笼】徐夤 

十里烟笼一径分，故人迢递久离群。白云明月皆由我， 
碧水青山忽赠君。浮世宦名浑似梦，半生勤苦谩为文。 
北邙坡上青松下，尽是锵金佩玉坟。主



   卷708_29 【偶书】徐夤 

巧者多为拙者资，良筹第一在乘时。市门逐利终身饱， 
谷口躬耕尽日饥。琼玖鬻来燕石贵，蓬蒿芳处楚兰衰。 
高皇冷笑重瞳客，盖世拔山何所为。主



   卷708_30 【润屋】徐夤 

润屋丰家莫妄求，眼看多是与身雠。百禽罗得皆黄口， 
四皓山居始白头。玉烁火光争肯变，草芳崎岸不曾秋。 
朱门粉署何由到，空寄新诗谢列侯。主



   卷708_31 【退居】徐夤 

鹤性松心合在山，五侯门馆怯趋攀。三年卧病不能免， 
一日受恩方得还。明月送人沿驿路，白云随马入柴关。 
笑他范蠡贪婪甚，相罢金多始退闲。主



   卷708_32 【闭门】徐夤 

闭却闲门卧小窗。更何人与疗膏肓。一生有酒唯知醉， 
四大无根可预量。骨冷欲针先觉痛，肉顽频灸不成疮。 
漳滨伏枕文园渴，盗跖纵横似虎狼。主



   卷708_33 【开窗】徐夤 

闭户开窗寝又兴，三更时节也如冰。长闲便是忘机者， 
不出真如过夏僧。环堵岂惭蜗作舍，布衣宁假鹤为翎。 
蔷薇花尽薰风起，绿叶空随满架藤。主



   卷708_34 【灯花】徐夤 

点蜡烧银却胜栽，九华红艳吐玫瑰。独含冬夜寒光拆， 
不傍春风暖处开。难见只因能送喜，莫挑唯恐堕成灰。 
贪膏附热多相误，为报飞蛾罢拂来。主



   卷708_35 【东归出城留别知己】徐夤 

韦蒙屈指许非才，三载长安共酒杯。欲别未攀杨柳赠， 
相留拟待牡丹开。寒随御水波光散，暖逐衡阳雁影来。 
他日因书问衰飒，东溪须访子陵台。主



   卷708_36 【咏怀】徐夤 

愁花变出白髭须，半世辛勤一事无。道在或期君梦想， 
贫来争奈鬼揶揄。马卿自愧长婴疾，颜子谁怜不是愚。 
借取秦宫台上镜，为时开照汉妖狐。主



   卷708_37 【郊村独游】徐夤 

岁闰堪怜历候迟，出门惟与野云期。惊鱼掷上绿荷芰， 
栖鸟啄馀红荔枝。末路可能长薄命，修途应合有良时。 
市头相者休相戏，蹙膝先生半自知。主



   卷708_38 【经故翰林杨左丞池亭】徐夤 

八角红亭荫绿池，一朝青草盖遗基。蔷薇藤老开花浅， 
翡翠巢空落羽奇。春榜几深门下客，乐章多取集中诗。 
平生德义人间诵，身后何劳更立碑。主



   卷708_39 【经故广平员外旧宅】徐夤 

门巷萧条引涕洟，遗孤三岁著麻衣。绿杨树老垂丝短， 
翠竹林荒著笋稀。结社僧因秋朔吊，买书船近葬时归。 
平生欲献匡君策，抱病犹言未息机。主



   卷708_40 【潘丞相旧宅】徐夤 

绿树垂枝荫四邻，春风还似旧时春。年年燕是雕梁主， 
处处花随落月尘。七贵竟为长逝客，五侯寻作不归人。 
秋槐影薄蝉声尽，休谓龙门待化鳞。主



   卷708_41 【门外闲田数亩长有泉源因筑直堤分为两沼】徐夤 

左右澄漪小槛前，直堤高筑古平川。十分春水双檐影， 
一片秋空两月悬。前岸好山摇细浪，夹门嘉树合晴烟。 
坐来暗起江湖思，速问溪翁买钓船。主



   卷708_42 【北园】徐夤 

北园干叶旋空枝，兰蕙还将众草衰。笼鸟上天犹有待， 
病龙兴雨岂无期。身闲不厌频来客，年老偏怜最小儿。 
生事罢求名与利，一窗书策是年支。主



   卷708_43 【溪上要一只白簟扇盖头垂钓去年就节推…遂成拙句】徐夤 

难求珍箑过炎天，远就金貂乞月圆。直在引风欹角枕， 
且图遮日上渔船。但令织取无花簟，不用挑为饮露蝉。 
莫道如今时较晚，也应留得到明年。主



   卷708_44 【招隐】徐夤 

齿发那能敌岁华，早知休去避尘沙。鬼神只阚高明里， 
倚伏不干栖隐家。陶景岂全轻组绶，留侯非独爱烟霞。 
赠君吉语堪铭座，看取朝开暮落花。主



   卷708_45 【忆山中友人】徐夤 

忆得当年接善邻，苦将闲事强夫君。斗开碧沼分明月， 
各领青山占白云。近日药方多缮写，旧来诗草半烧焚。 
金门几欲言西上，惆怅关河正用军。主



   卷708_46 【溪隐】徐夤 

将名将利已无缘，深隐清溪拟学仙。绝却腥膻胜服药， 
断除杯酒合延年。蜗牛壳漏宁同舍，榆荚花开不是钱。 
鸾鹤久从笼槛闭，春风却放纸为鸢。主



   卷708_47 【酒醒】徐夤 

酒醒欲得适闲情，骑马那胜策杖行。天暖天寒三月暮， 
溪南溪北两村名。沙澄浅水鱼知钓，花落平田鹤见耕。 
望断长安故交远，来书未说九河清。主



   卷708_48 【梦断】徐夤 

梦断纱窗半夜雷，别君花落又花开。渔阳路远书难寄， 
衡岳山高月不来。玄燕有情穿绣户，灵龟无应祝金杯。 
人生若得长相对，萤火生烟草化灰。主



   卷708_49 【人事】徐夤 

人事飘如一炷烟，且须求佛与求仙。丰年甲子春无雨， 
良夜庚申夏足眠。颜氏岂嫌瓢里饮，孟光非取镜中妍。 
平生生计何为者，三径苍苔十亩田。主



   卷708_50 【休说】徐夤 

休说人间有陆沈，一樽闲待月明斟。时来不怕沧溟阔， 
道大却忧潢潦深。白首钓鱼应是分，青云干禄已无心。 
梓桐赋罢相如隐，谁为君前永夜吟。主



   卷708_51 【嘉运】徐夤 

嘉运良时两阻修，钓竿蓑笠乐林丘。家无寸帛浑闲事， 
身似浮云且自由。庭际鸟啼花旋落，潭心月在水空流。 
晨炊一箸红银粒，忆著长安索米秋。主



   卷708_52 【绿鬓】徐夤 

绿鬓先生自出林，孟光同乐野云深。躬耕为食古人操， 
非织不衣贤者心。眼众岂能分瑞璧，舌多须信烁良金。 
君看黄阁南迁客，一过泷州绝好音。主



   卷708_53 【骄侈】徐夤 

骄侈阽危俭素牢，镜中形影岂能逃。石家恃富身还灭， 
颜子非贫道不遭。蝙蝠亦能知日月，鸾凤那肯啄腥臊。 
古今人事惟堪醉，好脱霜裘换绿醪。主



   卷708_54 【龙蛰二首】徐夤 

龙蛰蛇蟠却待伸，和光何惜且同尘。伍员岂是吹箫者， 
冀缺非同执耒人。神剑触星当变化，良金成器在陶钧。 
穰侯休忌关东客，张禄先生竟相秦。主

休说雄才间代生，到头难与运相争。时通有诏征枚乘， 
世乱无人荐祢衡。逐日莫矜驽马步，司晨谁要牝鸡鸣。 
中林且作烟霞侣，尘满关河未可行。斋



   卷708_55 【逐臭苍蝇】徐夤 

逐臭苍蝇岂有为，清蝉吟露最高奇。多藏苟得何名富， 
饱食嗟来未胜饥。穷寂不妨延寿考，贪狂总待算毫厘。 
首阳山翠千年在，好奠冰壶吊伯夷。斋



   卷708_56 【牡丹花二首】徐夤 

看遍花无胜此花，剪云披雪蘸丹砂。开当青律二三月， 
破却长安千万家。天纵秾华刳鄙吝，春教妖艳毒豪奢。 
不随寒令同时放，倍种双松与辟邪。斋

万万花中第一流，浅霞轻染嫩银瓯。能狂绮陌千金子， 
也惑朱门万户侯。朝日照开携酒看，暮风吹落绕栏收。 
诗书满架尘埃扑，尽日无人略举头。古



   卷708_57 【尚书座上赋牡丹花得轻字韵其花自越中移植】徐夤 

流苏凝作瑞华精，仙阁开时丽日晴。霜月冷销银烛焰， 
宝瓯圆印彩云英。娇含嫩脸春妆薄，红蘸香绡艳色轻。 
早晚有人天上去，寄他将赠董双成。古



   卷708_58 【依韵和尚书再赠牡丹花】徐夤 

烂银基地薄红妆，羞杀千花百卉芳。紫陌昔曾游寺看， 
朱门今在绕栏望。龙分夜雨资娇态，天与春风发好香。 
多著黄金何处买，轻桡挑过镜湖光。古



   卷708_59 【郡庭惜牡丹】徐夤 

肠断东风落牡丹，为祥为瑞久留难。青春不驻堪垂泪， 
红艳已空犹倚栏。积藓下销香蕊尽，晴阳高照露华干。 
明年万叶千枝长，倍发芳菲借客看。古



   卷708_60 【追和白舍人咏白牡丹】徐夤 

蓓蕾抽开素练囊，琼葩薰出白龙香。裁分楚女朝云片， 
剪破姮娥夜月光。雪句岂须征柳絮，粉腮应恨帖梅妆。 
槛边几笑东篱菊，冷折金风待降霜。古



   卷708_61 【忆牡丹】徐夤 

绿树多和雪霰栽，长安一别十年来。王侯买得价偏重， 
桃李落残花始开。宋玉邻边腮正嫩，文君机上锦初裁。 
沧洲春暮空肠断，画看犹将劝酒杯。古



   卷708_62 【惜牡丹】徐夤 

今日狂风揭锦筵，预愁吹落夕阳天。闲看红艳只须醉， 
谩惜黄金岂是贤。南国好偷夸粉黛，汉宫宜摘赠神仙。 
良时虽作莺花主，白马王孙恰少年。古



   卷708_63 【览柳浑汀洲采白蘋之什，因成一章】徐夤 

采尽汀蘋恨别离，鸳鸯鸂鶒总双飞。月明南浦梦初断， 
花落洞庭人未归。天远有书随驿使，夜长无烛照寒机。 
年来泣泪知多少，重叠成痕在绣衣。古



   卷708_64 【司直巡官无诸移到玫瑰花】徐夤 

芳菲移自越王台，最似蔷薇好并栽。秾艳尽怜胜彩绘， 
嘉名谁赠作玫瑰。春藏锦绣风吹拆，天染琼瑶日照开。 
为报朱衣早邀客，莫教零落委苍苔。古



   卷708_65 【梅花】徐夤 

琼瑶初绽岭头葩，蕊粉新妆姹女家。举世更谁怜洁白， 
痴心皆尽爱繁华。玄冥借与三冬景，谢氏输他六出花。 
结实和羹知有日，肯随羌笛落天涯。古



   卷708_66 【荔枝二首】徐夤 

朱弹星丸粲日光，绿琼枝散小香囊。龙绡壳绽红纹粟， 
鱼目珠涵白膜浆。梅熟已过南岭雨，橘酸空待洞庭霜。 
蛮山蹋晓和烟摘，拜捧金盘奉越王。古

日日熏风卷瘴烟，南园珍果荔枝先。灵鸦啄破琼津滴， 
宝器盛来蚌腹圆。锦里只闻销醉客，蕊宫惟合赠神仙。 
何人刺出猩猩血，深染罗纹遍壳鲜。知



   卷708_67 【菊花】徐夤 

桓景登高事可寻，黄花开处绿畦深。消灾辟恶君须采， 
冷露寒霜我自禁。篱物早荣还早谢，涧松同德复同心。 
陶公岂是居贫者，剩有东篱万朵金。知



   卷708_68 【画松】徐夤 

涧底阴森验笔精，笔闲开展觉神清。曾当月照还无影， 
若许风吹合有声。枝偃只应玄鹤识，根深且与茯苓生。 
天台道士频来见，说似株株倚赤城。知



   卷708_69 【草木】徐夤 

草木无情亦可嗟，重开明镜照无涯。菊英空折罗含宅， 
榆荚不生原宪家。天命岂凭医药石，世途还要辟虫沙。 
仙翁乞取金盘露，洗却苍苍两鬓华。知



   卷708_70 【松】徐夤 

涧底青松不染尘，未逢良匠竞谁分。龙盘劲节岩前见， 
鹤唳翠梢天上闻。大厦可营谁择木，女萝相附欲凌云。 
皇王自有增封日，修竹徒劳号此君。知



   卷708_71 【竹】徐夤 

翠染琅玕粉渐开，东南移得会稽栽。游丝挂处渔竿去， 
绿水夹时龙影来。风触有声含六律，露沾如洗绝浮埃。 
王猷旧宅无人到，抱却清阴盖绿苔。知



   卷708_72 【尚书打球，小骢步骤最奇，因有所赠】徐夤 

善价千金未可论，燕王新寄小龙孙。逐将白日驰青汉， 
衔得流星入画门。步骤最能随手转，性灵多恐会人言。 
桃花雪点多虽贵，全假当场一顾恩。知



   卷708_73 【尚书惠蜡面茶】徐夤 

武夷春暖月初圆，采摘新芽献地仙。飞鹊印成香蜡片， 
啼猿溪走木兰船。金槽和碾沈香末，冰碗轻涵翠缕烟。 
分赠恩深知最异，晚铛宜煮北山泉。知



   卷708_74 【劝酒】徐夤 

休向尊前诉羽觥，百壶清酌与君倾。身同绿树年年老， 
事比红尘日日生。六国英雄徒反覆，九原松柏甚分明。 
醉乡路与乾坤隔，岂信人间有利名。知



   卷708_75 【断酒】徐夤 

因论沈湎觉前非，便碎金罍与羽卮。采茗早驰三蜀使， 
看花甘负五侯期。窗间近火刘伶传，坐右新铭管仲辞。 
此事十年前已说，匡庐山下老僧知。知



   卷708_76 【忆旧山】徐夤 

涧竹岩云有旧期，二年频长鬓边丝。游鱼不爱金杯水， 
栖鸟敢求琼树枝。陶景恋深松桧影，留侯抛却帝王师。 
龙争虎攫皆闲事，数叠山光在梦思。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百零九 
 
   
　 
　

　
 　



   卷709_1 【西华】徐夤 

五千仞有馀神秀，一一排云上泬。叠嶂出关分二陕， 
残冈过水作中条。巨灵庙破生春草，毛女峰高入绛霄。 
拜祝金天乞阴德，为民求主降神尧。古



   卷709_2 【岚似屏风】徐夤 

岚似屏风草似茵，草边时脍锦花鳞。山中宰相陶弘景， 
谷口耕夫郑子真。宦达到头思野逸，才多未必笑清贫。 
君看东洛平泉宅，只有年年百卉春。古



   卷709_3 【忆潼关】徐夤 

洞壑双扉入到初，似从深阱睹高墟。天开白日临军国， 
山夹黄河护帝居。隋炀远游宜不反，奉春长策竟何如。 
须知皇汉能扃鐍，延得年过四百馀。古



   卷709_4 【忆潼关早行】徐夤 

行客起看仙掌月，落星斜照浊河泥。故山远处高飞雁， 
去马鸣时先早鸡。关柳不知谁氏种，岳碑犹见圣君题。 
刍荛十轴僮三尺，岂谓青云便有梯。古



   卷709_5 【鸿门（旧本作失题）】徐夤 

耨月耕烟水国春，薄徒应笑作农人。皇王尚法三推礼， 
白社宁忘四体勤。雨洒蓑衣芳草暗，鸟啼云树小村贫。 
犹胜堕力求飧者，五斗低腰走世尘。古



   卷709_6 【忆长安行】徐夤 

旧历关中忆废兴，僭奢须戒俭须凭。火光只是烧秦冢， 
贼眼何曾视灞陵。钟鼓煎催人自急，侯王更换恨难胜。 
不如坐钓清溪月，心共寒潭一片澄。古



   卷709_7 【忆长安上省年】徐夤 

忽忆关中逐计车，历坊骑马信空虚。三秋病起见新雁， 
八月夜长思旧居。宗伯帐前曾献赋，相君门下再投书。 
如今说著犹堪泣，两宿都堂过岁除。古



   卷709_8 【长安述怀】徐夤 

黄河冰合尚来游，知命知时肯躁求。词赋有名堪自负， 
春风落第不曾羞。风尘色里凋双鬓，鼙鼓声中历几州。 
十载公卿早言屈，何须课夏更冥搜。古



   卷709_9 【长安即事三首】徐夤 

抛掷清溪旧钓钩，长安寒暑再环周。便随莺羽三春化， 
只说蝉声一度愁。扫雪自怜窗纸照，上天宁愧海槎流。 
明时则待金门诏，肯羡班超万户侯。古

无酒穷愁结自舒，饮河求满不求馀。身登霄汉平时第， 
家得干戈定后书。富贵敢期苏季子，清贫方见马相如。 
明时用即匡君去，不用何妨却钓鱼。知

拖紫腰金不要论，便堪归隐白云村。更无名籍强金榜， 
岂有花枝胜杏园。绮席促时皆国器，羽觥飞处尽王孙。 
高眠亦是前贤事，争报春闱莫大恩。主



   卷709_10 【东京次新安道中】徐夤 

贼去兵来岁月长，野蒿空满坏墙匡。旋从古辙成深谷， 
几见金舆过上阳。洛水送年催代谢，嵩山擎日拂穹苍。 
殊时异世为儒者，不见文皇与武皇。主



   卷709_11 【山阴故事】徐夤 

坦腹夫君不可逢，千年犹在播英风。红鹅化鹤青天远， 
彩笔成龙绿水空。爱竹只应怜直节，书裙多是为奇童。 
吹笙缑岭登山后，东注清流岂有穷。主



   卷709_12 【温陵即事】徐夤 

早年师友教为文，卖却鱼舟网典坟。国有安危期日谏， 
家无担石暂从军。非才岂合攀丹桂，多病犹堪伴白云。 
争得千钟季孙粟，沧洲归与故人分。主



   卷709_13 【温陵残腊书怀寄崔尚书】徐夤 

济川无楫拟何为，三杰还从汉祖推。心学庭槐空发火， 
鬓同门柳即垂丝。中兴未遇先怀策，除夜相催也课诗。 
江上年年接君子，一杯春酒一枰棋。主



   卷709_14 【义通里寓居即事】徐夤 

家住寒梅翠岭东，长安时节咏途穷。牡丹窠小春馀雨， 
杨柳丝疏夏足风。愁鬓已还年纪白，衰容宁藉酒杯红。 
长卿甚有凌云作，谁与清吟绕帝宫。主



   卷709_15 【上阳宫词】徐夤 

点点苔钱上玉墀，日斜空望六龙西。妆台尘暗青鸾掩， 
宫树月明黄鸟啼。庭草可怜分雨露，君恩深恨隔云泥。 
银蟾借与金波路，得入重轮伴羿妻。主



   卷709_16 【西寨寓居】徐夤 

闲读南华对酒杯，醉携筇竹画苍苔。豪门有利人争去， 
陋巷无权客不来。解报可能医病雀，重燃谁肯照寒灰。 
严陵万古清风在，好棹东溪咏钓台。主

功智争驰淡薄空，犹怀忠信拟何从。鸱鸢啄腐疑雏凤， 
神鬼欺贫笑伯龙。烈日不融双鬓雪，病身全仰竹枝筇。 
崇侯入辅严陵退，堪忆啼猿万仞峰。斋



   卷709_17 【题福州天王阁】徐夤 

绝境宜栖独角仙，金张到此亦忘还。三门里面千层阁， 
万井中心一朵山。江拗碧湾盘洞府，石排青壁护禅关。 
有时海上看明月，辗出冰轮叠浪间。斋



   卷709_18 【忆荐福寺南院】徐夤 

忆昔长安落第春，佛宫南院独游频。灯前不动惟金像， 
壁上曾题尽古人。鶗鴂声中双阙雨，牡丹花际六街尘。 
啼猿溪上将归去，合问升平诣秉钧。斋



   卷709_19 【塔院小屋，四壁皆是卿相题名，因成四韵】徐夤 

雁塔搀空映九衢，每看华宇每踟蹰。题名尽是台衡迹， 
满壁堪为宰辅图。鸾凤岂巢荆棘树，虬龙多蛰帝王都。 
谁知远客思归梦，夜夜无船自过湖。斋



   卷709_20 【题名琉璃院（今改名景祥院）】徐夤 

一条溪绕翠岩隈，行脚僧言胜五台。农罢树阴黄犊卧， 
斋时山下白衣来。松因往日门人种，路是前生长老开。 
三卷贝多金粟语，可能长诵免轮回。斋



   卷709_21 【寺中偶题】徐夤 

听话金仙眉相毫，每来皆得解尘劳。鹤栖云路看方贵， 
僧倚松门见始高。名利罢烧心内火，雪霜偏垢鬓边毛。 
银蟾未出金乌在，更上层楼眺海涛。斋



   卷709_22 【山寺寓居】徐夤 

高卧东林最上方，水声山翠剔愁肠。白云送雨笼僧阁， 
黄叶随风入客堂。终去四明成大道，暂从双鬓许秋霜。 
披缁学佛应无分，鹤氅谈空亦不妨。斋



   卷709_23 【寄僧寓题】徐夤 

佛顶抄经忆惠休，众人皆谓我悠悠。浮生真个醉中梦， 
闲事莫添身外愁。百岁付于花暗落，四时随却水奔流。 
安眠静笑思何报，日夜焚修祝郡侯。斋



   卷709_24 【游灵隐天竺二寺】徐夤 

丹井冷泉虚易到，两山真界实难名。石和云雾莲华气， 
月过楼台桂子清。腾踏回桥巡像设，罗穿曲洞出龙城。 
更怜童子呼猿去，飒飒萧萧下树行。斋



   卷709_25 【醉题邑宰南塘屋壁】徐夤 

万古清淮照远天，黄河浊浪不相关。县留东道三千客， 
宅锁南塘一片山。草色净经秋雨绿，烧痕寒入晓窗斑。 
闽王美锦求贤制，未许陶公解印还。斋



   卷709_26 【题泗洲塔】徐夤 

十年前事已悠哉，旋被钟声早暮催。明月似师生又没， 
白云如客去还来。烟笼瑞阁僧经静，风打虚窗佛幌开。 
惟有南边山色在，重重依旧上高台。斋



   卷709_27 【东归题屋壁】徐夤 

尘埃归去五湖东，还是衡门一亩宫。旧业旋从征赋失， 
故人多逐乱离空。因悲尽室如悬罄，却拟携家学转蓬。 
见说武王天上梦，无情曾与傅岩通。斋



   卷709_28 【寓题】徐夤 

酒壶棋局似闲人，竹笏蓝衫老此身。托客买书重得卷， 
爱山移宅近为邻。鸣蛩阁上风吹病，落叶庭中月照贫。 
见说天池波浪阔，也应涓滴溅穷鳞。斋



   卷709_29 【偶题】徐夤 

闲补亡书见废兴，偶然前古也填膺。秦宫犹自拜张禄， 
楚幕不知留范增。大道岂全关历数，雄图强半属贤能。 
燕台财力知多少，谁筑黄金到九层。斋



   卷709_30 【寓题述怀】徐夤 

大道真风早晚还，妖讹成俗污乾坤。宣尼既没苏张起， 
凤鸟不来鸡雀喧。刍少可能供骥子，草多谁复访兰荪。 
尧廷忘却征元凯，天阙重关十二门。斋



   卷709_31 【将入城灵口道中作】徐夤 

路上长安惟咫尺，灞陵西望接秦源。依稀日下分天阙， 
隐映云边是国门。锦袖臂鹰河北客，青桑鸣雉渭南村。 
高风九万程途近，与报沧洲欲化鲲。斋



   卷709_32 【新屋】徐夤 

耳顺何为土木勤，叔孙墙屋有前闻。纵然一世如红叶， 
犹得十年吟白云。性逸且图称野客，才难非敢傲明君。 
清甜数尺沙泉井，平与邻家昼夜分。斋



   卷709_33 【新葺茆堂】徐夤 

剪竹诛茆就水滨，静中还得保天真。只闻神鬼害盈满， 
不见古今争贱贫。树影便为廊庑屋，草香权当绮罗茵。 
阶前一片泓澄水，借与汀禽活紫鳞。斋

耨水耕山息故林，壮图嘉话负前心。素丝鬓上分愁色， 
络纬床头和苦吟。笔研不才当付火，方书多诳罢烧金。 
同年二十八君子，游楚游秦断好音。古



   卷709_34 【茆亭】徐夤 

鸳瓦虹梁计已疏，织茅编竹称贫居。剪平恰似山僧笠， 
扫静真同道者庐。秋晚卷帘看过雁，月明凭槛数跳鱼。 
重门公子应相笑，四壁风霜老读书。古



   卷709_35 【客厅】徐夤 

移却松筠致客堂，净泥环堵贮荷香。衡茅只要免风雨， 
藻棁不须高栋梁。丰蔀仲尼明演易，作歌五子恨雕墙。 
燕台汉阁王侯事，青史千年播耿光。古



   卷709_36 【咏写真】徐夤 

写得衰容似十全，闲开僧舍静时悬。瘦于南国从军日， 
老却东堂射策年。潭底看身宁有异，镜中引影更无偏。 
借将前辈真仪比，未愧金銮李谪仙。古



   卷709_37 【放榜日】徐夤 

喧喧车马欲朝天，人探东堂榜已悬。万里便随金鸑鷟， 
三台仍借玉连钱。花浮酒影彤霞烂，日照衫光瑞色鲜。 
十二街前楼阁上，卷帘谁不看神仙。古



   卷709_38 【曲江宴日呈诸同年】徐夤 

鹪鹩惊与凤凰同，忽向中兴遇至公。金榜连名升碧落， 
紫花封敕出琼宫。天知惜日迟迟暮，春为催花旋旋红。 
好是慈恩题了望，白云飞尽塔连空。古



   卷709_39 【渤海宾贡高元固先辈闽中相访云本国人…屏障因而有赠】徐夤 

折桂何年下月中，闽山来问我雕虫。肯销金翠书屏上， 
谁把刍荛过日东。郯子昔时遭孔圣，繇余往代讽秦宫。 
嗟嗟大国金门士，几个人能振素风。古



   卷709_40 【偶吟】徐夤 

千卷长书万首诗，朝蒸藜藿暮烹葵。清时名立难皆我， 
晚岁途穷亦问谁。碧岸钓归惟独笑，青山耕遍亦何为。 
寻常抖擞怀中策，可便降他两鬓丝。古



   卷709_41 【赠表弟黄校书辂（昔居临溪今居近市入市五里）】徐夤 

产破身穷为学儒，我家诸表爱诗书。严陵虽说临溪隐， 
晏子还闻近市居。佳句丽偷红菡萏，吟窗冷落白蟾蜍。 
闲来共话无生理，今古悠悠事总虚。古



   卷709_42 【辇下赠屯田何员外】徐夤 

封章频得帝咨嗟，报国唯将直破邪。身到西山书几达， 
官登南省鬓初华。厨非寒食还无火，菊待重阳拟泛茶。 
内翰好才兼好古，秋来应数到君家。古



   卷709_43 【赠月君】徐夤 

出水莲花比性灵，三生尘梦一时醒。神传尊胜陀罗咒， 
佛授金刚般若经。懿德好书添女诫，素容堪画上银屏。 
鸣梭轧轧纤纤手，窗户流光织女星。古



   卷709_44 【赠垂光同年】徐夤 

丹桂攀来十七春，如今始见茜袍新。须知红杏园中客， 
终作金銮殿里臣。逸少家风惟笔札，玄成世业是陶钧。 
他时黄阁朝元处，莫忘同年射策人。古



   卷709_45 【赠杨著】徐夤 

藻丽荧煌冠士林，白华荣养有曾参。十年去里荆门改， 
八岁能诗相座吟。李广不侯身渐老，子山操赋恨何深。 
钓鱼台上频相访，共说长安泪满襟。古



   卷709_46 【赠黄校书先辈璞闲居】徐夤 

驭得骊龙第四珠，退依僧寺卜贫居。青山入眼不干禄， 
白发满头犹著书。东涧野香添碧沼，南园夜雨长秋蔬。 
月明扫石吟诗坐，讳却全无儋石储。古



   卷709_47 【尚书荣拜恩命夤疾中辄课恶诗二首以申攀赞】徐夤 

明公家凿凤凰池，弱冠封侯四海推。富贵有期天授早， 
关河多难敕来迟。昴星人杰当王佐，黄石仙翁识帝师。 
昨日诏书犹漏缺，未言商也最能诗。古

东郊迎入紫泥封，此日天仙下九重。三五月明临阚泽， 
百千人众看王恭。旗傍绿树遥分影，马蹋浮云不见踪。 
借问乘轺何处客，相庭雄幕卷芙蓉。知



   卷709_48 【府主仆射王抟生日（昭宗光化三年己未八月献）】徐夤 

熊罴先兆庆垂休，天地氤氲瑞气浮。李树影笼周柱史， 
昴星光照汉酂侯。数钟龟鹤千年算，律正乾坤八月秋。 
勋业定应归鼎鼐，生灵岂独化东瓯。知



   卷709_49 【献内翰杨侍郎】徐夤 

窗开青琐见瑶台，冷拂星辰逼上台。丹凤诏成中使取， 
白龙香近圣君来。欲言温署三缄口，闲赋宫词八斗才。 
莫拟吟云避荣贵，庙堂玉铉待盐梅。知



   卷709_50 【送刘常侍】徐夤 

怀君何计更留连，忍送文星上碧天。杜预注通三十卷， 
汉皇枝绍几千年。言端信义如明月，笔下篇章似涌泉。 
他日有书随雁足，东溪无令访渔船。知



   卷709_51 【送卢拾遗归华山】徐夤 

紫殿谏多防佞口，清秋假满别明君。惟忧急诏归青琐， 
不得经时卧白云。千载茯苓携鹤劚，一峰仙掌与僧分。 
门前旧客期相荐，犹望飞书及主文。知



   卷709_52 【春末送陈先辈之清源】徐夤 

贫中惟是长年华，每羡君行自叹嗟。归日捧持明月宝， 
去时期刻刺桐花。春风避酒多游寺，晓骑听鸡早入衙。 
千乘侯王若相问，飞书与报白云家。知



   卷709_53 【上卢三拾遗以言见黜】徐夤 

骨鲠如君道尚存，近来人事不须论。疾危必厌神明药， 
心惑多嫌正直言。冷眼静看真好笑，倾怀与说却为冤。 
因思周庙当时诫，金口三缄示后昆。知



   卷709_54 【送王校书往清源】徐夤 

南国贤侯待德风，长途仍借九花骢。清歌早贯骊龙颔， 
丹桂曾攀玉兔宫。杨柳堤边梅雨熟，鹧鸪声里麦田空。 
吟诗台上如相问，与说蟠溪直钓翁。知



   卷709_55 【岳州端午日送人游郴连】徐夤 

五月巴陵值积阴，送君千里客于郴。北风吹雨黄梅落， 
西日过湖青草深。竞渡岸傍人挂锦，采芳城上女遗簪。 
九嶷云阔苍梧暗，与说重华旧德音。知



   卷709_56 【贺清源太保王延彬】徐夤 

蕊珠宫里谪神仙，八载温陵万户闲。心地阔于云梦泽， 
官资高却太行山。姜牙兆寄熊罴内，陶侃文成掌握间。 
应笑清溪旧门吏，年年扶病掩柴关。知

武荣江畔荫祥云，宠拜天人庆郡人。五色鹤绫花上敕， 
九霄龙尾道边臣。英雄达处谁言命，富贵来时自逼身。 
更待春风飞吉语，紫泥分付与陶钧。主



   卷709_57 【病中春日即事寄主人尚书二首】徐夤 

身比秋荷觉渐枯，致君经国堕前图。层冰照日犹能暖， 
病骨逢春却未苏。镜里白须撏又长，枝头黄鸟静还呼。 
庾楼恩化通神圣，何计能教掷得卢。主

风拍衰肌久未蠲，破窗频见月团圆。更无旧日同人问， 
只有多情太守怜。腊内送将三折股，岁阴分与五铢钱。 
玄穹若假年龄在，愿捧铜盘为国贤。斋



   卷709_58 【寄华山司空侍郎二首】徐夤 

金阙争权竞献功，独逃征诏卧三峰。鸡群未必容于鹤， 
蛛网何繇捕得龙。清论尽应书国史，静筹皆可息边烽。 
风霜落满千林木，不近青青涧底松。斋

非云非鹤不从容，谁敢轻量傲世踪。紫殿几征王佐业， 
青山未拆诏书封。闲吟每待秋空月，早起长先野寺钟。 
前古负材多为国，满怀经济欲何从。古



   卷709_59 【寄卢端公同年仁炯，时迁都洛阳，新立幼主】徐夤 

上阳宫阙翠华归，百辟伤心序汉仪。昆岳有炎琼玉碎， 
洛川无竹凤凰饥。须簪白笔匡明主，莫许黄tU博少师。 
惆怅宸居远于日，长吁空摘鬓边丝。古



   卷709_60 【寄天台陈希畋】徐夤 

阴山冰冻尝迎夏，蛰户云雷只待春。吕望岂嫌垂钓老， 
西施不恨浣纱贫。坐为羽猎车中相，飞作君王掌上身。 
拍手相思惟大笑，我曹宁比等闲人。古



   卷709_61 【寄两浙罗书记】徐夤 

进即湮沈退却升，钱塘风月过金陵。鸿才入贡无人换， 
白首从军有诏征。博簿集成时辈骂，谗书编就薄徒憎。 
怜君道在名长在，不到慈恩最上层。古



   卷709_62 【邑宰相访，翼日有寄】徐夤 

渊明深念郄诜贫，踏破莓苔看甑尘。碧沼共攀红菡萏， 
金鞍不卸紫麒麟。残阳妒害催归客，薄酒甘尝罚主人。 
夜半梦醒追复想，欲长攀接有何因。古



   卷709_63 【白酒两瓶送崔侍御】徐夤 

雪化霜融好泼醅，满壶冰冻向春开。求从白石洞中得， 
携向百花岩畔来。几夕露珠寒贝齿，一泓银水冷琼杯。 
湖边送与崔夫子，谁见嵇山尽日颓。古



   卷709_64 【依韵酬常循州】徐夤 

早年花县拜潘郎，寻忝飞鸣出桂堂。日走登天长似箭， 
人同红树岂经霜。帆分南浦知离别，驾在东州更可伤。 
公论一麾将塞诏，且随征令过潇湘。古



   卷709_65 【谢主人惠绿酒白鱼】徐夤 

早起雀声送喜频，白鱼芳酒寄来珍。馨香乍揭春风瓮， 
拨剌初辞夜雨津。樽阔最宜澄桂液，网疏殊未损霜鳞。 
不曾垂钓兼亲酝，堪愧金台醉饱身。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十 
 
   
　 
　

　
 　



   卷710_1 【蜀】徐夤 

虽倚关张敌万夫，岂胜恩信作良图。能均汉祚三分业， 
不负荆州六尺孤。绿水有鱼贤已得，青桑如盖瑞先符。 
君王幸是中山后，建国如何号蜀都。斋



   卷710_2 【魏】徐夤 

伐罪书勋令不常，争教为帝与为王。十年小怨诛桓邵， 
一檄深雠怨孔璋。在井蛰龙如屈伏，食槽骄马忽腾骧。 
奸雄事过分明见，英识空怀许子将。斋



   卷710_3 【吴】徐夤 

一主参差六十年，父兄犹庆授孙权。不迎曹操真长策， 
终谢张昭见硕贤。建业龙盘虽可贵，武昌鱼味亦何偏。 
秦嬴谩作东游计，紫气黄旗岂偶然。斋



   卷710_4 【两晋】徐夤 

三世深谋启帝基，可怜孀妇与孤儿。罪归成济皇天恨， 
戈犯明君万古悲。巴蜀削平轻似纸，勾吴吞却美如饴。 
谁知高鼻能知数，竞向中原簸战旗。斋



   卷710_5 【宋二首】徐夤 

天爵休将儋石论，一身恭俭万邦尊。赌将金带惊寰海， 
留得耕衣诫子孙。缔构不应饶汉祖，奸雄何足数王敦。 
草中求活非吾事，岂啻横身向庙门。斋

百万人甘一掷输，玄穹惟与道相符。岂知紫殿新天子， 
只是丹徒旧啬夫。五色龙章身早见，六终鸿业数难逾。 
三年未得分明梦，却为兰陵起霸图。古



   卷710_6 【陈】徐夤 

三惑昏昏中紫宸，万机抛却醉临春。书中不礼隋文帝， 
井底常携张贵嫔。玉树歌声移入哭，金陵天子化为臣。 
兵戈半渡前江水，狎客犹闻争酒巡。古



   卷710_7 【读史】徐夤 

亚父凄凉别楚营，天留三杰翼龙争。高才无主不能用， 
直道有时方始平。喜愠子文何颖悟，卷藏蘧瑗甚分明。 
须知饮啄繇天命，休问黄河早晚清。古



   卷710_8 【汉宫新宠】徐夤 

位在嫔妃最上头，笑他长信女悲秋。日中月满可能久， 
花落色衰殊未忧。公主镜中争翠羽，君王袖底夺金钩。 
妾家兄弟知多少，恰要同时拜列侯。古



   卷710_9 【开元即事】徐夤 

曲江真宰国中讹，寻奏渔阳忽荷戈。堂上有兵天不用， 
幄中无策印空多。尘惊骑透潼关锁，云护龙游渭水波。 
未必蛾眉能破国，千秋休恨马嵬坡。古



   卷710_10 【李翰林】徐夤 

谪下三清列八仙，获调羹鼎侍龙颜。吟开锁闼窥天近， 
醉卧金銮待诏闲。旧隐不归刘备国，旅魂长寄谢公山。 
遗编往简应飞去，散入祥云瑞日间。古



   卷710_11 【闻长安庚子岁事】徐夤 

羽檄交驰触冕旒，函关飞入铁兜鍪。皇王去国未为恨， 
寰海失君方是忧。五色大云凝蜀郡，几般妖气扑神州。 
唐尧纵禅乾坤位，不是重华莫谩求。古



   卷710_12 【公子行】徐夤 

十五辕门学控弦，六街骑马去如烟。金多倍著牡丹价， 
发白未知章甫贤。有耳不闻经国事，拜官方买谢恩笺。 
相如谩说凌云赋，四壁何曾有一钱。古



   卷710_13 【依韵赠严司直】徐夤 

曾转双蓬到玉京，宣尼恩奏乐卿名。歌残白石扣牛角， 
赋换黄金爱马卿。沧海二隅身渐老，太行千叠路难行。 
夫君才大官何小，堪恨人间事不平。古



   卷710_14 【伤前翰林杨左丞】徐夤 

飞上鳌头侍玉皇，三台遗耀换馀光。人间搦管穷苍颉， 
地上修文待卜商。真魄肯随金石化，真风留伴蕙兰香。 
皇天未启升平运，不使伊皋相禹汤。古



   卷710_15 【日月无情】徐夤 

日月无情也有情，朝升夕没照均平。虽催前代英雄死， 
还促后来贤圣生。三尺灵乌金借耀，一轮飞镜水饶清。 
凭谁筑断东溟路，龙影蝉光免运行。古



   卷710_16 【新月】徐夤 

云际婵娟出又藏，美人肠断拜金方。姮娥一只眉先扫， 
织女三分镜未光。珠箔寄钩悬杳霭，白龙遗爪印穹苍。 
更期十五圆明夜，与破阴霾照八荒。古



   卷710_17 【和尚书咏烟】徐夤 

无根无蒂结还融，曾触岚光彻底空。不散几知离毕雨， 
欲飞须待落花风。玲珑薄展蛟绡片，幂历轻含凤竹丛。 
琼什捧来思旧隐，扑窗穿户晓溟濛。古



   卷710_18 【宫莺】徐夤 

领得春光在帝家，早从深谷出烟霞。闲栖仙禁日边柳， 
饥啄御园天上花。睍睆只宜陪阁凤，间关多是问宫娃。 
可怜鹦鹉矜言语，长闭雕笼岁月赊。古



   卷710_19 【鬓发】徐夤 

鬓添华发数茎新，罗雀门前绝故人。减食为缘疏五味， 
不眠非是守庚申。深园竹绿齐抽笋，古木蛇青自脱鳞。 
天地有炉长铸物，浊泥遗块待陶钧。古



   卷710_20 【春入鲤湖】徐夤 

到来峭壁白云齐，载酒春游渡九溪。铁嶂有楼霾欲堕， 
石门无锁路还迷。湖头鲤去轰雷在，树杪猿啼落日低。 
回首浮生真幻梦，何如斯地傍幽栖。古



   卷710_21 【双鹭】徐夤 

双鹭雕笼昨夜开，月明飞出立庭隈。但教绿水池塘在， 
自有碧天鸿雁来。清韵叫霜归岛树，素翎遗雪落渔台。 
何人为我追寻得，重劝溪翁酒一杯。古



   卷710_22 【鹧鸪】徐夤 

绣仆梅兼羽翼全，楚鸡非瑞莫争先。啼归明月落边树， 
飞入百花深处烟。避烧几曾遗远岫，引雏时见饮晴川。 
荔枝初熟无人际，啄破红苞坠野田。古



   卷710_23 【鹰】徐夤 

害物伤生性岂驯，且宜笼罩待知人。惟擒燕雀啖腥血， 
却笑鸾皇啄翠筠。狡兔穴多非尔识，鸣鸠脰短罚君身。 
豪门不读诗书者，走马平原放玩频。古



   卷710_24 【蝴蝶二首】徐夤 

缥缈青虫脱壳微，不堪烟重雨霏霏。一枝秾艳留教住， 
几处春风借与飞。防患每忧鸡雀口，怜香偏绕绮罗衣。 
无情岂解关魂梦，莫信庄周说是非。古

拂绿穿红丽日长，一生心事住春光。最嫌神女来行雨， 
爱伴西施去采香。风定只应攒蕊粉，夜寒长是宿花房。 
鸣蝉性分殊迂阔，空解三秋噪夕阳。知



   卷710_25 【郡侯坐上观琉璃瓶中游鱼】徐夤 

宝器一泓银汉水，锦鳞才动即先知。似涵明月波宁隔， 
欲上轻冰律未移。薄雾罩来分咫尺，碧绡笼处较毫厘。 
文翁未得沈香饵，拟置金盘召左慈。知



   卷710_26 【剪刀】徐夤 

宝持多用绣为囊，双日交加两鬓霜。金匣掠平花翡翠， 
绿窗裁破锦鸳鸯。初栽连理枝犹短，误绾同心带不长。 
欲制缊袍先把看，质非纨绮愧铦铓。知



   卷710_27 【纸被】徐夤 

文采鸳鸯罢合欢，细柔轻缀好鱼笺。一床明月盖归梦， 
数尺白云笼冷眠。披对劲风温胜酒，拥听寒雨暖于绵。 
赤眉豪客见皆笑，却问儒生直几钱。知



   卷710_28 【纸帐】徐夤 

几笑文园四壁空，避寒深入剡藤中。误悬谢守澄江练， 
自宿嫦娥白兔宫。几叠玉山开洞壑，半岩春雾结房栊。 
针罗截锦饶君侈，争及蒙茸暖避风。知



   卷710_29 【贡馀秘色茶盏】徐夤 

捩翠融青瑞色新，陶成先得贡吾君。功剜明月染春水， 
轻旋薄冰盛绿云。古镜破苔当席上，嫩荷涵露别江濆。 
中山竹叶醅初发，多病那堪中十分。知



   卷710_30 【笋鞭】徐夤 

筇竹岩边剔翠苔，锦江波冷洗琼瑰。累累节转苍龙骨， 
寸寸珠联巨蚌胎。须向广场驱驵骏，莫从闲处挞驽骀。 
宁同晋帝环营日，抛赚中途后骑来。知



   卷710_31 【咏帘】徐夤 

素节轻盈珠影匀，何人巧思间成文。闲垂别殿风应度， 
半掩行宫麝欲薰。绣户远笼寒焰重，玉楼高挂曙光分。 
无情几恨黄昏月，才到如钩便堕云。知



   卷710_32 【咏灯】徐夤 

分影由来恨不同，绿窗孤馆两何穷。荧煌短焰长疑暗， 
零落残花旋委空。几处隔帘愁夜雨，谁家当户怯秋风。 
莫言明灭无多事，曾比人生一世中。知



   卷710_33 【咏扇】徐夤 

为发凉飙满玉堂，每亲襟袖便难忘。霜浓雪暗知何在， 
道契时来忽自扬。曾伴一樽临小槛，几遮残日过回廊。 
汉宫如有秋风起，谁信班姬泪数行。知



   卷710_34 【咏笔二首】徐夤 

秦代将军欲建功，截龙搜兔助英雄。用多谁念毛皆拔， 
抛却更嫌心不中。史氏只应归道直，江淹何独偶灵通。 
班超握管不成事，投掷翻从万里戎。知

君子三归擅一名，秋毫虽细握非轻。军书羽檄教谁录， 
帝命王言待我成。势健岂饶淝水阵，锋铦还学历山耕。 
毛干时有何人润，尽把烧焚恨始平。主



   卷710_35 【咏钱】徐夤 

多蓄多藏岂足论，有谁还议济王孙。能于祸处翻为福， 
解向雠家买得恩。几怪邓通难免饿，须知夷甫不曾言。 
朝争暮竞归何处，尽入权门与幸门。主



   卷710_36 【尚书筵中咏红手帕】徐夤 

鹤绫三尺晓霞浓，送与东家二八容。罗带绣裙轻好系， 
藕丝红缕细初缝。别来拭泪遮桃脸，行去包香坠粉胸。 
无事把将缠皓腕，为君池上折芙蓉。主



   卷710_37 【尚书新造花笺】徐夤 

浓染红桃二月花，只宜神笔纵龙蛇。浅澄秋水看云母， 
碎擘轻苔间粉霞。写赋好追陈后宠，题诗堪送窦滔家。 
使君即入金銮殿，夜直无非草白麻。主



   卷710_38 【钓车】徐夤 

荻湾渔客巧妆成，硾铸银星一点轻。抛过碧江鸂鶒岸， 
轧残金井辘轳声。轴磨騂角冰光滑，轮卷春丝水面平。 
把向严滩寻辙迹，渔台基在辗难倾。主



   卷710_39 【柳】徐夤 

漠漠金条引线微，年年先翠报春归。解笼飞霭延芳景， 
不逐乱花飘夕晖。啼鸟噪蝉堪怅望，舞烟摇水自因依。 
五株名显陶家后，见说辞荣种者稀。主



   卷710_40 【愁】徐夤 

夜长偏觉漏声迟，往往随歌惨翠眉。黄叶落催砧杵日， 
子规啼破梦魂时。明妃去泣千行泪，蔡琰归梳两鬓丝。 
四皓入山招不得，无家归客最堪欺。主



   卷710_41 【草】徐夤 

废苑荒阶伴绿苔，恩疏长信恨难开。姑苏麋鹿食思食， 
楚泽王孙来不来。色嫩似将蓝汁染，叶齐如把剪刀裁。 
燕昭没后多卿士，千载流芳郭隗台。主



   卷710_42 【萤】徐夤 

月坠西楼夜影空，透帘穿幕达房栊。流光堪在珠玑列， 
为火不生榆柳中。一一照通黄卷字，轻轻化出绿芜丛。 
欲知应候何时节，六月初迎大暑风。主



   卷710_43 【水】徐夤 

火性何如水性柔，西来东出几时休。莫言通海能通汉， 
虽解浮舟也覆舟。湘浦暮沈尧女怨，汾河秋泛汉皇愁。 
洪波激湍归何处，二月桃花满眼流。主



   卷710_44 【苔】徐夤 

印留麋鹿野禽踪，岩壁渔矶几处逢。金谷晓凝花影重， 
章华春映柳阴浓。石桥羽客遗前迹，陈阁才人没旧容。 
归去扫除阶砌下，藓痕残绿一重重。主



   卷710_45 【晓】徐夤 

水尽铜龙滴渐微，景阳钟动梦魂飞。潼关鸡唱促归骑， 
金殿烛残求御衣。窗下寒机犹自织，梁间栖燕欲双飞。 
羲和晴耸扶桑辔，借与寰瀛看早晖。主



   卷710_46 【别】徐夤 

酒尽歌终问后期，泛萍浮梗不胜悲。东门匹马夜归处， 
南浦片帆飞去时。赋罢江淹吟更苦，诗成苏武思何迟。 
可怜范陆分襟后，空折梅花寄所思。主



   卷710_47 【夜】徐夤 

日坠虞渊烛影开，沈沈烟雾压浮埃。剡川雪满子猷去， 
汉殿月生王母来。檐挂蛛丝应渐织，风吹萤火不成灰。 
愁人莫道何时旦，自有钟鸣漏滴催。主



   卷710_48 【雨】徐夤 

引电随龙密又轻，酒杯闲噀得嘉名。千山草木如云暗， 
陆地波澜接海平。洒竹几添春睡重，滴檐偏遣夜愁生。 
阴妖冷孽成何怪，敢蔽高天日月明。主



   卷710_49 【萍】徐夤 

为实随流瑞色新，泛风萦草护游鳞。密行碧水澄涵月， 
涩滞轻桡去采蘋。比物何名腰下剑，无根堪并镜中身。 
平湖春渚知何限，拨破闲投独茧纶。主



   卷710_50 【恨】徐夤 

事与时违不自由，如烧如刺寸心头。乌江项籍忍归去， 
雁塞李陵长系留。燕国飞霜将破夏，汉宫纨扇岂禁秋。 
须知入骨难销处，莫比人间取次愁。主



   卷710_51 【鸿】徐夤 

行如兄弟影连空，春去秋来燕不同。紫塞别当秋露白， 
碧山飞入暮霞红。宣王德美周诗内，苏武书传汉苑中。 
况解衔芦避弓箭，一声归唳楚天风。主



   卷710_52 【鹤】徐夤 

阆苑瑶台岁月长，一归华表好增伤。新声乍警初零露， 
折羽闲飞几片霜。要伴神仙归碧落，岂随龟雁住方塘。 
三山顶上无人处，琼树堪巢不死乡。主



   卷710_53 【鹊】徐夤 

神化难源瑞即开，雕陵毛羽出尘埃。香闺报喜行人至， 
碧汉填河织女回。明月解随乌绕树，青铜宁愧雀为台。 
琼枝翠叶庭前植，从待翩翩去又来。主



   卷710_54 【霜】徐夤 

应节谁穷造化端，菊黄豺祭问应难。红窗透出鸳衾冷， 
白草飞时雁塞寒。露结芝兰琼屑厚，日干葵藿粉痕残。 
世间无比催摇落，松竹何人肯更看。主



   卷710_55 【风】徐夤 

城上寒来思莫穷，土囊萍末两难同。飘成远浪江湖际， 
吹起暮尘京洛中。飞雪萧条残腊节，落花狼藉古行宫。 
春能和煦秋摇落，生杀还同造化功。主



   卷710_56 【帆】徐夤 

岂劳孤棹送行舟，轻过天涯势未休。断岸晓看残月挂， 
远湾寒背夕阳收。川平直可追飞箭，风健还能溯急流。 
幸遇济川恩不浅，北溟东海更何愁。主



   卷710_57 【梦】徐夤 

月落灯前闭北堂，神魂交入杳冥乡。文通毫管醒来异， 
武帝蘅芜觉后香。傅说已征贤可辅，周公不见恨何长。 
生松十八年方应，通塞人间岂合忙。主



   卷710_58 【东】徐夤 

紫气天元出故关，大明先照九垓间。鳌山海上秦娥去， 
鲈脍江边齐掾还。青帝郊坰平似砥，主人阶级峻如山。 
蟠桃树在烟涛水，解冻风高未得攀。主



   卷710_59 【西】徐夤 

密云郊外已回秋，日下崦嵫景懒收。秦帝城高坚似铁， 
李斯书上曲如钩。宁惟东岳凌天秀，更有长庚瞰曙流。 
见说山傍偏出将，犬戎降尽复何愁。主



   卷710_60 【南】徐夤 

罩罩嘉鱼忆此方，送君前浦恨难量。火山远照苍梧郡， 
铜柱高标碧海乡。陆贾几时来越岛，三闾何日濯沧浪。 
钟仪冠带归心阻，蝴蝶飞园万草芳。主



   卷710_61 【北】徐夤 

雪满湖天日影微，李君降虏失良时。穷溟驾浪鹍鹏化， 
极海寄书鸿雁迟。□□□来犹未启，残兵奔去杳难追。 
可怜燕谷花间晚，邹律如何为一吹。主



   卷710_62 【云】徐夤 

漠漠沈沈向夕晖，苍梧巫峡两相依。天心白日休空蔽， 
海上故山应自归。似盖好临千乘载，如罗堪剪六铢衣。 
为霖须救苍生旱，莫向西郊作雨稀。主



   卷710_63 【燕】徐夤 

从待衔泥溅客衣，百禽灵性比他稀。何嫌何恨秋须去， 
无约无期春自归。雕鹗不容应不怪，栋梁相庇愿相依。 
吴王宫女娇相袭，合整双毛预奋飞。主



   卷710_64 【蝉】徐夤 

寒鸣宁与众虫同，翼鬓緌冠岂道穷。壳蜕已从今日化， 
声愁何似去年中。朝催篱菊花开露，暮促庭槐叶坠风。 
从此最能惊赋客，计居何处转飞蓬。主



   卷710_65 【露】徐夤 

鹤鸣先警雁来天，洗竹沾花处处鲜。散彩几当蝉饮际， 
凝光宜对蚌胎前。朝垂苑草烟犹重，夜滴宫槐月正圆。 
怵惕与霜同降日，蘋蘩思荐独凄然。主



   卷710_66 【霞】徐夤 

天际何人濯锦归，偏宜残照与晨晖。流为洞府千年酒， 
化作灵山几袭衣。野烧焰连殊赫奕，愁云阴隔乍依稀。 
劳生愿学长生术，餐尽红桃上汉飞。主



   卷710_67 【蒲】徐夤 

濯秀盘根在碧流，紫茵含露向晴抽。编为细履随君步， 
织作轻帆送客愁。疏叶稍为投饵钓，密丛还碍采莲舟。 
鸳鸯鸂鶒多情甚，日日双双绕傍游。主



   卷710_68 【泉】徐夤 

非凿非疏出洞门，源深流嶮合还分。高成瀑布漱逋客， 
清入御沟朝圣君。迸滴几山穿破石，迅飞层峤喷开云。 
旧斋一带连松竹，明月窗前枕上闻。主



   卷710_69 【烟】徐夤 

燎野焚林见所从，惹空横水展形容。能滋甘雨随车润， 
不并行云逐梦踪。晴鸟回笼嘉树薄，春亭娇幕好花浓。 
有时片片风吹去，海碧山清过几重。主



   卷710_70 【闲】徐夤 

不管人间是与非，白云流水自相依。一瓢挂树傲时代， 
五柳种门吟落晖。江上翠蛾遗佩去，岸边红袖采莲归。 
客星辞得汉光武，却坐东江旧藓矶。主



   卷710_71 【忙】徐夤 

双竞龙舟疾似风，一星球子两明同。平吴破蜀三除里， 
灭楚图秦百战中。春近杜鹃啼不断，寒催归雁去何穷。 
兵还失路旌旗乱，惊起红尘似转蓬。主



   卷710_72 【泪】徐夤 

发事牵情不自由，偶然惆怅即难收。已闻抱玉沾衣湿， 
见说迷途满目流。滴尽绮筵红烛暗，坠残妆阁晓花羞。 
世间何处偏留得，万点分明湘水头。主



   卷710_73 【月】徐夤 

碧落谁分造化权，结霜凝雪作婵娟。寒蝉若不开三穴， 
狡兔何从上九天。莫见团圆明处远，须看湾曲鉴时偏。 
郤诜树老尧蓂换，惆怅今年似去年。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十一 
 
   
　 
　

　
 　



   卷711_1 【依御史温飞卿华清宫二十二韵】徐夤 

地灵蒸水暖，天气待宸游。岳拱莲花秀，峰高玉蕊秋。 
朝元雕翠阁，乞巧绣琼楼。碧海供骊岭，黄金络马头。 
五王更入帐，七贵迭封侯。夕雨鸣鸳瓦，朝阳晔柘裘。 
伊皋争负鼎，舜禹让垂旒。堕珥闲应拾，遗钗醉不收。 
飞烟笼剑戟，残月照旌斿。履朔求衣早，临阳解佩羞。 
宫词裁锦段，御笔落银钩。帝里新丰县，长安旧雍州。 
雪衣传贝叶，蝉鬓插山榴。对景瞻瑶兔，升天驾彩虬。 
丹书陈北虏，玄甲擐犀牛。圣诰多屯否，生灵少怨尤。 
穹旻当有辅，帷幄岂无筹。凤态伤红艳，鸾舆缓紫骝。 
树名端正在，人欲梦魂休。谶语山旁鬼，尘销陇畔丘。 
重来芳草恨，往事落花愁。五十年鸿业，东凭渭水流。知



   卷711_2 【尚书命题瓦砚】徐夤 

远向端溪得，皆因郢匠成。凿山青霭断，琢石紫花轻。 
散墨松香起，濡毫藻句清。入台知价重，著匣恐尘生。 
守黑还全器，临池早著名。春闱携就处，军幕载将行。 
不独雄文阵，兼能助笔耕。莫嫌涓滴润，深染古今情。 
洗处无瑕玷，添时识满盈。兰亭如见用，敲戛有金声。斋



   卷711_3 【东风解冻省试】徐夤 

暖气飘蘋末，冻痕销水中。扇冰初觉泮，吹海旋成空。 
入律三春照，朝宗万里通。岸分天影阔，色照日光融。 
波起轻摇绿，鳞游乍跃红。殷勤排弱羽，飞翥趁和风。斋



   卷711_4 【和仆射二十四丈牡丹八韵】徐夤 

帝王城里看，无故亦无新。忍摘都缘借，移栽未有因。 
光阴嫌太促，开落一何频。羞杀登墙女，饶将解佩人。 
蕊堪灵凤啄，香许白龙亲。素练笼霞晓，红妆带脸春。 
莫辞终夕醉，易老少年身。买取归天上，宁教逐世尘。主



   卷711_5 【钓丝竹】徐夤 

藋藋拂清流，堪维舴艋舟。野虫悬作饵，溪月曲为钩。 
雨润摇阶长，风吹绕指柔。若将诸树比，还使绿杨羞。 
蚕妇非尧女，渔人是子猷。湖边旧栽处，长映读书楼。主



   卷711_6 【尚书会仙亭咏蔷薇夤坐中联四韵晚归补缉所联因成一篇】徐夤 

结绿根株翡翠茎，句芒中夜刺猩猩。景阳妆赴严钟出， 
楚峡神教暮雨晴。踯躅岂能同日语，玫瑰方可一时呈。 
风吹嫩带香苞展，露洒啼思泪点轻。阿母蕊宫期索去， 
昭君榆塞阙赍行。丛高恐碍含泥燕，架隐宜栖报曙莺。 
斗日只忧烧密叶，映阶疑欲让双旌。含烟散缬佳人惜， 
落地遗钿少妓争。丹渥不因输绣段，钱圆谁把买花声。 
海棠若要分流品，秋菊春兰两恰平。主



   卷711_7 【和尚书咏泉山瀑布十二韵】徐夤 

名齐火浣溢山椒，谁把惊虹挂一条。天外倚来秋水刃， 
海心飞上白龙绡。民田凿断云根引，僧圃穿通竹影浇。 
喷石似烟轻漠漠，溅崖如雨冷潇潇。水中蚕绪缠苍壁， 
日里虹精挂绛霄。寒漱绿阴仙桂老，碎流红艳野桃夭。 
千寻练写长年在，六出花开夏日消。急恐划分青嶂骨， 
久应绷裂翠微腰。濯缨便可讥渔父，洗耳还宜傲帝尧。 
林际猿猱偏得饭，岸边乌鹊拟为桥。赤城未到诗先寄， 
庐阜曾游梦已遥。数夜积霖声更远，郡楼欹枕听良宵。知



   卷711_8 【自咏十韵】徐夤 

只合沧洲钓与耕，忽依萤烛愧功成。未游宦路叨卑宦， 
才到名场得大名。梁苑二年陪众客，温陵十载佐双旌。 
钱财尽是侯王惠，骨肉偕承里巷荣。拙赋偏闻镌印卖， 
恶诗亲见画图呈。多栽桃李期春色，阔凿池塘许月明。 
寒益轻裯饶美寝，出乘车马免徒行。粗支菽粟防饥歉， 
薄有杯盘备送迎。僧俗共邻栖隐乐，妻孥同爱水云清。 
如今便死还甘分，莫更嫌他白发生。知



   卷711_9 【镜中览怀（一作览镜书怀）】徐夤 

晨起梳头忽自悲，镜中亲见数茎丝。
从今休说龙泉剑，世上恩雠报已迟。



   卷711_10 【楚国史】徐夤 

六国商於恨最多，良弓休绾剑休磨。
君王不剪如簧舌，再得张仪欲奈何。



   卷711_11 【张仪】徐夤 

荆楚南来又北归，分明舌在不应违。
怀王本是无心者，笼得苍蝇却放飞。



   卷711_12 【蔷薇】徐夤 

朝露洒时如濯锦，晚风飘处似遗钿。
重门剩著黄金锁，莫被飞琼摘上天。



   卷711_13 【大夫松】徐夤 

五树旌封许岁寒，挽柯攀叶也无端。
争如涧底凌霜节，不受秦皇乱世官。



   卷711_14 【杏园】徐夤 

杏苑箫声好醉乡，春风嘉宴更无双。
凭谁为谑穆天子，莫把瑶池并曲江。



   卷711_15 【蕉叶】徐夤 

绿绮新裁织女机，摆风摇日影离披。
只应青帝行春罢，闲倚东墙卓翠旗。



   卷711_16 【路旁草】徐夤 

楚甸秦原万里平，谁教根向路傍生。
轻蹄绣毂长相蹋，合是荣时不得荣。



   卷711_17 【读汉纪】徐夤 

布衣空手取中原，劲卒雄师不足论。
楚国八千秦百万，豁开胸臆一时吞。



   卷711_18 【李夫人二首】徐夤 

不望金舆到锦帷，人间乐极即须悲。
若言要识愁中貌，也似君恩日日衰。

招得香魂爵少翁，九华灯烛晓还空。
汉王不及吴王乐，且与西施死处同。



   卷711_19 【明妃】徐夤 

不用牵心恨画工，帝家无策及边戎。
香魂若得升明月，夜夜还应照汉宫。



   卷711_20 【马嵬】徐夤 

二百年来事远闻，从龙谁解尽如云。
张均兄弟皆何在，却是杨妃死报君。



   卷711_21 【依韵赠南安方处士五首】徐夤 

七贵五侯生肯退，利尘名网死当抛。
黔娄寂寞严陵卧，借问何人与结交。

休把羸蹄蹋霜雪，书成何处献君王。
嵩山好与浮丘约，三十六峰云外乡。

百万僧中不为僧，比君知道仅谁能。
无家寄泊南安县，六月门前也似冰。

两鬓当春却似秋，僻居夸近野僧楼。
落花明月皆临水，明月不流花自流。

晋楚忙忙起战尘，龚黄门外有高人。
一畦云薤三株竹，席上先生未是贫。



   卷711_22 【依韵答黄校书】徐夤 

慈恩雁塔参差榜，杏苑莺花次第游。
白日有愁犹可散，青山高卧况无愁。



   卷711_23 【伤进士谢庭皓】徐夤 

献书犹未达明君，何事先游岱岳云。
惟有春风护冤魄，与生青草盖孤坟。



   卷711_24 【闻司空侍郎讣音】徐夤 

园绮生虽逢汉室，巢由死不谒尧阶。
夫君殁去何人葬，合取夷齐隐处埋。



   卷711_25 【偶题二首】徐夤 

买骨须求骐骥骨，爱毛宜采凤凰毛。
驽骀燕雀堪何用，仍向人前价例高。

赋就长安振大名，斩蛇功与乐天争。
归来延寿溪头坐，终日无人问一声。



   卷711_26 【猿】徐夤 

宿有乔林饮有溪，生来踪迹远尘泥。
不知心更愁何事，每向深山夜夜啼。



   卷711_27 【追和贾浪仙古镜】徐夤 

谁开黄帝桥山冢，明月飞光出九泉。
狼藉藓痕磨不尽，黑云残点污秋天。



   卷711_28 【蝴蝶三首】徐夤 

不并难飞茧里蛾，有花芳处定经过。
天风相送轻飘去，却笑蜘蛛谩织罗。

苒苒双双拂画栏，佳人偷眼再三看。
莫欺翼短飞长近，试就花间扑已难。

栩栩无因系得他，野园荒径一何多。
不闻丝竹谁教舞，应仗流莺为唱歌。



   卷711_29 【新刺袜】徐夤 

素手春溪罢浣纱，巧裁明月半弯斜。
齐宫合赠东昏宠，好步黄金菡萏花。



   卷711_30 【寄华山司空侍郎】徐夤 

山掌林中第一人，鹤书时或问眠云。
莫言疏野全无事，明月清风肯放君。



   卷711_31 【初夏戏题】徐夤 

长养薰风拂晓吹，渐开荷芰落蔷薇。
青虫也学庄周梦，化作南园蛱蝶飞。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十二 
 
   
　 
　

　
 　



   卷712_1 【客舍寓怀】钱珝 

洒洒滩声晚霁时，客亭风袖半披垂。野云行止谁相待， 
明月襟怀只自知。无伴偶吟溪上路，有花偷笑腊前枝。 
牵情景物潜惆怅，忽似伤春远别离。主



   卷712_2 【送王郎中】钱珝 

惜别远相送，却成惆怅多。独归回首处，争那暮山何。古



   卷712_3 【江行无题一百首】钱珝 

倾酒向涟漪，乘流欲去时。寸心同尺璧，投此报冯夷。主

江曲全萦楚，云飞半自秦。岘山回首望，如别故乡人。知

浦烟含夜色，冷日转秋旻。自有沈碑在，清光不照人。古

楚岸云空合，楚城人不来。只今谁善舞，莫恨废章台。斋

行背青山郭，吟当白露秋。风流无屈宋，空咏古荆州。主

晚来渔父喜，网重欲收迟。恐有长江使，金钱愿赎龟。知

去指龙沙路，徒悬象阙心。夜凉无远梦，不为偶闻砧。古

雾云疏有叶，雨浪细无花。稳放扁舟去，江天自有涯。斋

好日当秋半，层波动旅肠。已行千里外，谁与共秋光。主

润色非东里，官曹更建章。宦游难自定，来唤棹船郎。知

夜江清未晓，徒惜月光沉。不是因行乐，堪伤老大心。古

翳日多乔木，维舟取束薪。静听江叟语，尽是厌兵人。斋

箭漏日初短，汀烟草未衰。雨馀虽更绿，不是采蘋时。主

山雨夜来涨，喜鱼跳满江。岸沙平欲尽，垂蓼入船窗。知

渚边新雁下，舟上独凄凉。俱是南来客，怜君缀一行。古

云密连江暗，风斜著物鸣。一杯真战将，笑尔作愁兵。斋

柳拂斜开路，篱边数户村。可能还有意，不掩向江门。主

不识相如渴，徒吟子美诗。江清惟独看，心外更谁知。知

牵路沿江狭，沙崩岸不平。尽知行处险，谁肯载时轻。古

憔悴异灵均，非谗作逐臣。如逢渔父问，未是独醒人。斋

水含秋夜静，云带夕阳高。诗癖非吾病，何妨吮短豪。主

带舟维古岸，还似阻西陵。箕伯无多怒，回头讵不能。知

秋云久无雨，江燕社犹飞。却笑舟中客，今年未得归。古

帆翅初张处，云鹏怒翼同。莫愁千里路，自有到来风。斋

佳节虽逢菊，浮生正似萍。故山何处望，荒岸小长亭。主

月下江流静，村荒人语稀。鹭鸳虽有伴，仍共影双飞。知

斗转月未落，舟行夜已深。有村知不远，风便数声砧。古

棹惊沙鸟迅，飞溅夕阳波。不顾鱼多处，应防一目罗。斋

行到楚江岸，苍茫人正迷。只如秦塞远，格磔鹧鸪啼。主

渐觉江天远，难逢故国书。可能无往事，空食鼎中鱼。知

岸草连荒色，村声乐稔年。晚晴贪获稻，闲却彩菱船。古

滩浅多游鹭，江清易见鱼。怪来吟未足，秋物欠红蕖。斋

蛩响依沙草，萤飞透水烟。夜凉谁咏史，空泊运租船。主

睡稳叶舟轻，风微浪不惊。人居芦苇岸，终夜动秋声。知

自念平生意，曾期一郡符。可知因谪宦，斑鬓入江湖。古

水天凉夜月，不是少清光。好景随人物，秦淮忆建康。斋

古来多思客，摇落恨江潭。今日秋风至，萧疏过沔南。主

映竹疑村好，穿芦觉渚幽。渐安无旷土，姜芋当农收。知

烟渚复烟渚，画屏休画屏。引愁天末去，数点暮山青。古

秋风动客心，寂寂不成吟。飞上危樯立，莺啼报好音。斋

见底高秋水，开怀万里天。旅吟还有伴，沙柳数枝蝉。主

九日自佳节，扁舟无一杯。曹园旧樽酒，戏马忆高台。知

兵火有馀烬，贫村才数家。无人争晓渡，残月下寒沙。古

渚禽菱芡足，不向稻粱争。静宿凉湾月，应无失侣声。斋

轻云未扑霜，树杪橘初黄。行是知名物，过风过水香。主

土旷深耕少，江平远钓多。平生皆弃本，金革竟如何。知

海月非常物，等闲不可寻。披沙应有地，浅处定无金。古

风晚冷飕飕，芦花已白头。旧来红叶寺，堪忆玉京秋。斋

渺渺望天涯，清涟浸赤霞。难逢星汉使，乌鹊日乘槎。主

风好来无阵，云开去有踪。钓歌无远近，应喜罢艨艟。知

吴疆连楚甸，楚俗异吴乡。谩把樽中物，无人啄蟹黄。古

岸绿野烟远，江红斜照微。撑开小渔艇，应到月明归。斋

雨馀江始涨，漾漾见流薪。曾叹河中木，斯言忆古人。主

垂露晚犹浓，清风不易逢。涉江虽已晚，高树搴芙蓉。知

乘舟维夏口，烟野独行时。不见头陀寺，空怀幼妇碑。古

晚泊武昌岸，津亭疏柳风。数株曾手植，好事忆陶公。斋

舟航依浦定，星斗满江寒。若比阴霾日，何妨夜未阑。主

近戍离金落，孤岑望火门。惟将知命意，潇洒向乾坤。知

丛菊生堤上，此花长后时。有人还采掇，何必在春期。古

景夕残霞落，秋寒细雨晴。短缨何用濯，舟在月中行。斋

堤坏漏江水，地坳成野塘。晚荷人不折，留取作秋香。主

左宦终何路，摅怀亦自宽。襞笺嘲白鹭，无意喻枭鸾。知

楼空人不归，云白去时衣。黄鹤无心下，长应笑令威。古

白帝朝惊浪，阳台暮映云。等闲生险易，世路只如君。斋

橹慢生轻浪，帆虚带白云。客船虽狭小，容得瘦将军。主

静看秋江水，风渐浪微平。人间驰竞处，尘土自波成。知

风借帆方疾，风回棹却迟。较量人世事，不校一毫厘。古

咫尺愁风雨，匡庐不可登。只疑云雾窟，犹有六朝僧。斋

江草何多思，冬青尚满洲。谁能惊鵩鸟，作赋为沙鸥。主

幸有烟波兴，宁辞笔砚劳。缘情无怨刺，却似反离骚。知

沙上独行时，高吟到楚词。难将垂岸蓼，盈把当江蓠。古

秋寒鹰隼健，逐雀下云空。知是江湖客，无心击塞鸿。斋

幽怀念烟水，长恨隔龙沙。今日滕王阁，分明见落霞。主

江流何渺渺，怀古独依依。渔父非贤者，芦中但有矶。知

风雨正甘寝，云霓忽晓晴。放歌虽自遣，一岁又峥嵘。古

幽思正迟迟，沙边濯弄时。自怜非博物，犹未识凫葵。斋

曾有烟波客，能歌西塞山。落花惟待月，一钓紫菱湾。主

千顷水纹细，一拳岚影孤。君山寒树绿，曾过洞庭湖。知

光阔重湖水，低斜远雁行。未曾无兴咏，多谢沈东阳。古

晚菊绕江垒，忽如开古屏。莫言时节过，白日有馀馨。斋

日落长亭晚，山门步障青。可怜无酒分，处处有旗亭。主

远岸无行树，经霜有伴红。停船搜好句，题叶赠江枫。知

身世比行舟，无风亦暂休。敢言终破浪，惟愿稳乘流。古

数亩苍苔石，烟濛鹤卵洲。定因词客遇，名字始风流。斋

兴闲停桂楫，路好过松门。不负佳山水，还开酒一樽。主

短楫休敲桂，孤根自驻萍。自怜非剑气，空向斗牛星。知

高浪如银屋，江风一发时。笔端降太白，才大语终奇。古

细竹渔家路，晴阳看结罾。喜来邀客坐，分与折腰菱。斋

平湖五百里，江水想通波。不奈扁舟去，其如决计何。主

数逢云断处，去岸映高山。身到章江日，应犹未得闲。知

一湾斜照水，三版顺风船。未敢相邀钓，劳生只自怜。古

江雨正霏微，江村晚渡稀。何曾妨钓艇，更待得鱼归。斋

新野旧楼名，浔阳胜赏情。照人长一色，江月共凄清。主

愿饮西江水，那吟北渚愁。莫教留滞迹，远比蔡昭侯。知

湖口分江水，东流独有情。常时好风物，谁伴谢宣城。古

浔阳江畔菊，应似古来秋。为问幽栖客，吟时得酒不。斋

高峰有佳号，千尺倚寒风。若使炉烟在，犹应为上公。主

万木已清霜，江边村事忙。故溪黄稻熟，一夜梦中香。知

楚水苦萦回，征帆落又开。可缘非直路，却有好风来。古

远谪岁时晏，暮江风雨寒。仍愁系舟处，惊梦近长滩。斋



   卷712_4 【春恨三首】钱珝 

负罪将军在北朝，秦淮芳草绿迢迢。
高台爱妾魂销尽，始得丘迟为一招。

久戍临洮报未归，箧香销尽别时衣。
身轻愿比兰阶蝶，万里还寻塞草飞。

永巷频闻小苑游，旧恩如泪亦难收。
君前愿报新颜色，团扇须防白露秋。



   卷712_5 【蜀国偶题】钱珝 

忽忆明皇西幸时，暗伤潜恨竟谁知。
佩兰应语宫臣道，莫向金盘进荔枝。



   卷712_6 【未展芭蕉】钱珝 

冷烛无烟绿蜡干，芳心犹卷怯春寒。
一缄书札藏何事，会被东风暗拆看。



   卷712_7 【同程九早入中书（一作钱起诗）】钱珝 

汉家贤相重英奇，蟠木何材也见知。不意云霄能自致， 
空惊鹓鹭忽相随。腊雪初明柏子殿，春光欲上万年枝。 
独惭皇鉴明如日，未厌春光向玉墀。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十三 
 
   
　 
　

　
 　



   卷713_1 【陈情献中丞】喻坦之 

孤拙竟何营，徒希折桂名。始终谁肯荐，得失自难明。 
贡乏雄文献，归无瘠土耕。沧江长发梦，紫陌久惭行。 
意纵求知切，才惟惧鉴精。五言非琢玉，十载看迁莺。 
取进心甘钝，伤嗟骨每惊。尘襟痕积泪，客鬓白新茎。 
顾盼身堪教，吹嘘羽觉生。依门情转切，荷德力须倾。 
奖善犹怜贡，垂恩必不轻。从兹便提挈，云路自生荣。斋



   卷713_2 【长安雪后】喻坦之 

碧落云收尽，天涯雪霁时。草开当井地，树折带巢枝。 
野渡滋寒麦，高泉涨禁池。遥分丹阙出，迥对上林宜。 
宿片攀檐取，凝花就砌窥。气凌禽翅束，冻入马蹄危。 
北想连沙漠，南思极海涯。冷光兼素彩，向暮朔风吹。主



   卷713_3 【送友人游东川】喻坦之 

食尽须分散，将行几愿留。春兼三月闰，人拟半年游。 
风俗同吴地，山川拥梓州。思君登栈道，猿啸始应愁。斋



   卷713_4 【题樟亭驿楼】喻坦之 

危槛倚山城，风帆槛外行。日生沧海赤，潮落浙江清。 
秋晚遥峰出，沙干细草平。西陵烟树色，长见伍员情。古



   卷713_5 【大梁送友人东游】喻坦之 

自古东西路，舟车此地分。河声梁苑夜，草色楚田曛。 
雁已多南去，蝉犹在此闻。圣朝无谏猎，何计谒明君。知



   卷713_6 【送友人游蜀】喻坦之 

为儒早得名，为客不忧程。春尽离丹阙，花繁到锦城。 
雪消巴水涨，日上剑关明。预想回来树，秋蝉已数声。主



   卷713_7 【留别友人书斋】喻坦之 

相见不相睽，一留日已西。轩凉庭木大，巷僻鸟巢低。 
背俗修琴谱，思家话药畦。卜邻期太华，同上上方梯。斋



   卷713_8 【题耿处士林亭】喻坦之 

身向闲中老，生涯本豁然。草堂山水下，渔艇鸟花边。 
窥井猿兼鹿，啼林鸟杂蝉。何时人事了，依此亦高眠。古



   卷713_9 【商於逢友人】喻坦之 

行役何时了，年年骨肉分。春风来汉棹，雪路入商云。 
水险溪难定，林寒鸟异群。相逢聊坐石，啼狖语中闻。知



   卷713_10 【灞上逢故人】喻坦之 

花落杏园枝，驱车问路岐。人情谁可会，身事自堪疑。 
岳雨狂雷送，溪槎涨水吹。家山如此景，几处不相随。主



   卷713_11 【发浙江】喻坦之 

岛屿遍含烟，烟中济大川。山城犹转漏，沙浦已摇船。 
海曙霞浮日，江遥水合天。此时空阔思，翻想涉穷边。斋



   卷713_12 【晚泊盱眙】喻坦之 

广苇夹深流，萧萧到海秋。宿船横月浦，惊鸟绕霜洲。 
云湿淮南树，笳清泗水楼。徒悬乡国思，羁迹尚东游。古



   卷713_13 【归江南】喻坦之 

归日值江春，看花过楚津。草晴虫网遍，沙晓浪痕新。 
莲叶初浮水，鸥雏已狎人。渔心惭未遂，空厌路岐尘。知



   卷713_14 【代北言怀】喻坦之 

困马榆关北，那堪落景催。路行沙不绝，风与雪兼来。 
草得春犹白，鸿侵夏始回。行人莫远入，戍角有馀哀。主



   卷713_15 【春游曲江】喻坦之 

误入杏花尘，晴江一看春。菰蒲虽似越，骨肉且非秦。 
曲岸藏翘鹭，垂杨拂跃鳞。徒怜汀草色，未是醉眠人。斋



   卷713_16 【和范秘书宿省中作】喻坦之 

清省宜寒夜，仙才称独吟。钟来宫转漏，月过阁移阴。 
鹤避灯前尽，芸高幄外深。想知因此兴，暂动忆山心。古



   卷713_17 【寄华阴姚少府】喻坦之 

泰华当公署，为官兴可知。砚和青霭冻，帘对白云垂。 
峻掌光浮日，危莲影入池。料于三考内，应惜德音移。知



   卷713_18 【晚泊富春寄友人】喻坦之 

江钟寒夕微，江鸟望巢飞。木落山城出，潮生海棹归。 
独吟霜岛月，谁寄雪天衣。此别三千里，关西信更稀。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十四 
 
   
　 
　

　
 　



   卷714_1 【梅花】崔道融 

数萼初含雪，孤标画本难。香中别有韵，清极不知寒。 
横笛和愁听，斜枝倚病看。朔风如解意，容易莫摧残。主



   卷714_2 【铜雀妓二首】崔道融 

严妆垂玉箸，妙舞对清风。无复君王顾，春来起渐慵。古

歌咽新翻曲，香销旧赐衣。陵园春雨暗，不见六龙归。斋



   卷714_3 【春闺二首】崔道融 

寒食月明雨，落花香满泥。佳人持锦字，无雁寄辽西。知

欲剪宜春字，春寒入剪刀。辽阳在何处，莫望寄征袍。古



   卷714_4 【访僧不遇】崔道融 

寻僧已寂寞，林下锁山房。松竹虽无语，牵衣借晚凉。主



   卷714_5 【田上】崔道融 

雨足高田白，披蓑半夜耕。人牛力俱尽，东方殊未明。古



   卷714_6 【月夕】崔道融 

月上随人意，人闲月更清。朱楼高百尺，不见到天明。主



   卷714_7 【槿花】崔道融 

槿花不见夕，一日一回新。东风吹桃李，须到明年春。古



   卷714_8 【西施滩】崔道融 

宰嚭亡吴国，西施陷恶名。浣纱春水急，似有不平声。主



   卷714_9 【江上逢故人】崔道融 

故里琴樽侣，相逢近腊梅。江村买一醉，破泪却成咍。古



   卷714_10 【牧竖】崔道融 

牧竖持蓑笠，逢人气傲然。卧牛吹短笛，耕却傍溪田。主



   卷714_11 【过农家】崔道融 

欲羡农家子，秋新看刈禾。苏秦无负郭，六印又如何。古



   卷714_12 【江夕】崔道融 

江心秋月白，起柁信潮行。蛟龙化为人，半夜吹笛声。主



   卷714_13 【春墅】崔道融 

蛙声近过社，农事忽已忙。邻妇饷田归，不见百花芳。古



   卷714_14 【江村】崔道融 

日暮片帆落，江村如有情。独对沙上月，满船人睡声。主



   卷714_15 【拟乐府子夜四时歌四首】崔道融 

吴子爱桃李，月色不到地。明朝欲看花，六宫人不睡。古

凉轩待月生，暗里萤飞出。低回不称意，蛙鸣乱清瑟。斋

月色明如昼，虫声入户多。狂夫自不归，满地无天河。主

银缸照残梦，零泪沾粉臆。洞房犹自寒，何况关山北。知



   卷714_16 【寄人二首】崔道融 

花上断续雨，江头来去风。相思春欲尽，未遣酒尊空。斋

澹澹长江水，悠悠远客情。落花相与恨，到地一无声。主



   卷714_17 【江鸥】崔道融 

白鸟波上栖，见人懒飞起。为有求鱼心，不是恋江水。古



   卷714_18 【春晚】崔道融 

三月寒食时，日色浓于酒。落尽墙头花，莺声隔原柳。主



   卷714_19 【汉宫词】崔道融 

独诏胡衣出，天花落殿堂。他人不敢妒，垂泪向君王。古



   卷714_20 【旅行】崔道融 

少壮经勤苦，衰年始浪游。谁怜不龟手，他处却封侯。主



   卷714_21 【班婕妤】崔道融 

宠极辞同辇，恩深弃后宫。自题秋扇后，不敢怨春风。古



   卷714_22 【元日有题】崔道融 

十载元正酒，相欢意转深。自量麋鹿分，只合在山林。主



   卷714_23 【古树】崔道融 

古树春风入，阳和力太迟。莫言生意尽，更引万年枝。古



   卷714_24 【春题二首】崔道融 

青春未得意，见花却如雠。路逢白面郎，醉插花满头。主

满眼桃李花，愁人如不见。别有惜花人，东风莫吹散。知



   卷714_25 【长安春】崔道融 

长安牡丹开，绣毂辗晴雷。若使花长在，人应看不回。斋



   卷714_26 【病起二首】崔道融 

病起春已晚，曳筇伤绿苔。强攀庭树枝，唤作花未开。知

病起绕庭除，春泥粘屐齿。如从万里来，骨肉满面喜。古



   卷714_27 【峡路】崔道融 

清猿啼不住，白水下来新。八月莫为客，夜长愁杀人。主



   卷714_28 【长门怨】崔道融 

长门春欲尽，明月照花枝。买得相如赋，君恩不可移。古



   卷714_29 【月夕有怀】崔道融 

圆光照一海，远客在孤舟。相忆无期见，中宵独上楼。主



   卷714_30 【夜泊九江】崔道融 

夜泊江门外，欢声月里楼。明朝归去路，犹隔洞庭秋。古



   卷714_31 【寒食夜】崔道融 

满地梨花白，风吹碎月明。大家寒食夜，独贮望乡情。主



   卷714_32 【归燕】崔道融 

海燕频来去，西人独滞留。天边又相送，肠断故园秋。古



   卷714_33 【长安春】崔道融 

珠箔映高柳，美人红袖垂。忽闻半天语，不见上楼时。主



   卷714_34 【銮驾东回】崔道融 

两川花捧御衣香，万岁山呼辇路长。
天子还从马嵬过，别无惆怅似明皇。



   卷714_35 【钓鱼】崔道融 

闲钓江鱼不钓名，瓦瓯斟酒暮山青。
醉头倒向芦花里，却笑无端犯客星。



   卷714_36 【西施】崔道融 

苎萝山下如花女，占得姑苏台上春。
一笑不能忘敌国，五湖何处有功臣。



   卷714_37 【马嵬】崔道融 

万乘凄凉蜀路归，眼前朱翠与心违。
重华不是风流主，湘水犹传泣二妃。



   卷714_38 【羯鼓】崔道融 

华清宫里打撩声，供奉丝簧束手听。
寂寞銮舆斜谷里，是谁翻得雨淋铃。



   卷714_39 【寄李左司】崔道融 

柏台兰省共清风，鸣玉朝联夜被同。
肯信人间有兄弟，一生长在别离中。



   卷714_40 【梅】崔道融 

溪上寒梅初满枝，夜来霜月透芳菲。
清光寂寞思无尽，应待琴尊与解围。



   卷714_41 【天台陈逸人】崔道融 

绝粒空山秋复春，欲看沧海化成尘。
近抛三井更深去，不怕虎狼唯怕人。



   卷714_42 【雪窦禅师】崔道融 

雪窦峰前一派悬，雪窦五月无炎天。
客尘半日洗欲尽，师到白头林下禅。



   卷714_43 【溪上遇雨二首】崔道融 

回塘雨脚如缫丝，野禽不起沈鱼飞。
耕蓑钓笠取未暇，秋田有望从淋漓。

坐看黑云衔猛雨，喷洒前山此独晴。
忽惊云雨在头上，却是山前晚照明。



   卷714_44 【长门怨】崔道融 

长门花泣一枝春，争奈君恩别处新。
错把黄金买词赋，相如自是薄情人。



   卷714_45 【秋夕】崔道融 

自怜三十未西游，傍水寻山过却秋。
一夜雨声多少事，不思量尽到心头。



   卷714_46 【过隆中】崔道融 

玄德苍黄起卧龙，鼎分天下一言中。
可怜蜀国关张后，不见商量徐庶功。



   卷714_47 【关下】崔道融 

百二山河壮帝畿，关门何事更开迟。
应从漏却田文后，每度闻鸡不免疑。



   卷714_48 【寒食客中有怀】崔道融 

江上闻莺禁火时，百花开尽柳依依。
故园兄弟别来久，应到清明犹望归。



   卷714_49 【溪夜】崔道融 

积雪消来溪水宽，满楼明月碎琅玕。
渔人抛得钓筒尽，却放轻舟下急滩。



   卷714_50 【山居卧疾，广利大师见访】崔道融 

桐谷孙枝已上弦，野人犹卧白云边。
九天飞锡应相诮，三到行朝二十年。



   卷714_51 【村墅】崔道融 

正月二月村墅闲，馀粮未乏人心宽。
南邻雨中揭屋笑，酒熟数家来相看。



   卷714_52 【悲李拾遗二首】崔道融 

故友从来匪石心，谏多难得主恩深。
行朝半夜烟尘起，晓殿吁嗟一镜沈。

天涯时有北来尘，因话它人及故人。
也是先皇能罪己，殿前频得触龙鳞。



   卷714_53 【题《李将军传》】崔道融 

猿臂将军去似飞，弯弓百步虏无遗。
汉文自与封侯得，何必伤嗟不遇时。



   卷714_54 【酒醒】崔道融 

酒醒拨剔残灰火，多少凄凉在此中。
炉畔自斟还自醉，打窗深夜雪兼风。



   卷714_55 【郊居友人相访】崔道融 

柴门深掩古城秋，背郭缘溪一径幽。
不有小园新竹色，君来那肯暂淹留。



   卷714_56 【镜湖雪霁贻方干】崔道融 

天外晓岚和雪望，月中归棹带冰行。
相逢半醉吟诗苦，应抵寒猿袅树声。



   卷714_57 【秋霁】崔道融 

雨霁长空荡涤清，远山初出未知名。
夜来江上如钩月，时有惊鱼掷浪声。



   卷714_58 【谢朱常侍寄贶蜀茶、剡纸二首】崔道融 

瑟瑟香尘瑟瑟泉，惊风骤雨起炉烟。
一瓯解却山中醉，便觉身轻欲上天。

百幅轻明雪未融，薛家凡纸漫深红。
不应点染闲言语，留记将军盖世功。



   卷714_59 【读杜紫微集】崔道融 

紫微才调复知兵，长觉风雷笔下生。
还有枉抛心力处，多于五柳赋闲情。



   卷714_60 【寓题】崔道融 

海上乘查便合仙，若无仙骨未如船。
人间亦有支机石，虚被声名到洞天。



   卷714_61 【寓吟集】崔道融 

陶集篇篇皆有酒，崔诗句句不无杯。
醉来已共身安约，让却诗人作酒魁。



   卷714_62 【溪居即事】崔道融 

篱外谁家不系船，春风吹入钓鱼湾。
小童疑是有村客，急向柴门去却关。



   卷714_63 【鸡】崔道融 

买得晨鸡共鸡语，常时不用等闲鸣。
深山月黑风雨夜，欲近晓天啼一声。



   卷714_64 【献浙东柳大夫】崔道融 

属城甘雨几经春，圣主全分付越人。
俗眼不知青琐贵，江头争看碧油新。



   卷714_65 【杨柳枝词】崔道融 

雾撚烟搓一索春，年年长似染来新。
应须唤作风流线，系得东西南北人。



   卷714_66 【楚怀王】崔道融 

宫花一朵掌中开，缓急翻为敌国媒。
六里江山天下笑，张仪容易去还来。



   卷714_67 【对早梅寄友人二首】崔道融 

忆得前年君寄诗，海边三见早梅词。
与君犹是海边客，又见早梅花发时。

忆得去年有遗恨，花前未醉到无花。
清芳一夜月通白，先脱寒衣送酒家。



   卷714_68 【句】崔道融 

万里一点白，长空鸟不飞。（《边庭雪》，见《诗格》）古

如今却羡相如富，犹有人间四壁居。（见杨万里《诗话》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十五 
 
   
　 
　

　
 　



   卷715_1 【苦吟】卢延让 

莫话诗中事，诗中难更无。吟安一个字，撚断数茎须。 
险觅天应闷，狂搜海亦枯。不同文赋易，为著者之乎。斋



   卷715_2 【雪】卢延让 

瑞雪落纷华，随风一向斜。地平铺作月，天迥撒成花。 
客满烧烟舍，牛牵卖炭车。吾皇忧挟纩，犹自问君家。古



   卷715_3 【松寺】卢延让 

山寺取凉当夏夜，共僧蹲坐石阶前。两三条电欲为雨， 
七八个星犹在天。衣汗稍停床上扇，茶香时拨涧中泉。 
通宵听论莲华义，不藉松窗一觉眠。古



   卷715_4 【赠僧】卢延让 

浮世浮华一断空，偶抛烦恼到莲宫。高僧解语牙无水， 
老鹤能飞骨有风。野色吟馀生竹外，山阴坐久入池中。 
禅师莫问求名苦，滋味过于食蓼虫。古



   卷715_5 【逢友人赴阙】卢延让 

正当天下待雍熙，丹诏征来早为迟。倚马才高犹爱艺， 
问牛心在肯容私。吏开黄阁排班处，民拥青门看入时。 
却笑郡人留不得，感恩唯拟立生祠。古



   卷715_6 【哭李郢端公】卢延让 

军门半掩槐花宅，每过犹闻哭临声。北固暴亡兼在路， 
东都权葬未归茔。渐穷老仆慵看马，著惨佳人暗理筝。 
诗侣酒徒消散尽，一场春梦越王城。古



   卷715_7 【谢杨尚书惠樱桃】卢延让 

满合虚红怕动摇，尚书知重赐樱桃。揉蓝尚带新鲜叶， 
泼血犹残旧折条。万颗真珠轻触破，一团甘露软含消。 
春来老病尤珍荷，并食中肠似火烧。古



   卷715_8 【寒食日戏赠李侍御】卢延让 

十二街如市，红尘咽不开。洒蹄骢马汗，没处看花来。主



   卷715_9 【樊川寒食二首】卢延让 

寒食权豪尽出行，一川如画雨初晴。
谁家络络游春盛，担入花间轧轧声。

鞍马和花总是尘，歌声处处有佳人。
五陵年少粗于事，栲栳量金买断春。



   卷715_10 【句】卢延让 

只讹些子缘，应耗没多光。（《八月十六夜》）知

臂鹰健卒悬毡帽，骑马佳人卷画衫。（送周太保赴浙西）古

每过私第邀看鹤，长著公裳送上驴。（《寄友》）斋

名纸毛生五门下，家僮骨立六街中。（《旅舍言怀》）主

云间闹铎骡驼至，雪里残骸虎拽来。（《蜀路》）知

树上咨诹批颊鸟，窗间壁驳叩头虫。（《冬夜》）古

莫欺零落残牙齿，曾吃红绫饼餤来。斋

渡水蹇驴双耳直，避风羸仆一肩高。（《雪》）主

高据襄阳播盛名，问人人道是诗星。（《吊孟浩然》， 
以上并见《海录碎事》）古

凉雨打低残菡萏，急风吹散小蜻蜓。（见《锦绣万花谷》）斋



   卷715_11 【示门生马侍郎胤孙】裴皞 

宦途最重是文衡，天与愚夫著盛名。
三主礼闱年八十，门生门下见门生。



   卷715_12 【赠杜荀鹤】王希羽 

金榜晓悬生世日，玉书潜记上升时。
九华山色高千尺，未必高于第八枝。



   卷715_13 【宫怨二首】柯崇 

尘满金炉不炷香，黄昏独自立重廊。
笙歌何处承恩宠，一一随风入上阳。

长门槐柳半萧疏，玉辇沈思恨有馀。
红泪渐消倾国态，黄金谁为达相如。



   卷715_14 【早春池亭独游三首】刘象 

春意送残腊，春晴融小洲。蒲茸才簇岸，柳颊已遮楼。 
便有杯觞兴，可据羁旅愁。凫鹥亦相狎，尽日戏清流。知

清流环绿筱，清景媚虹桥。莺刷初迁羽，莎拳拟拆苗。 
细沙擢暖岸，淑景动和飙。倍忆同袍侣，相欢倒一瓢。斋

一瓢欢自足，一日兴偏多。幽意人先赏，疏丛蝶未过。 
知音新句苦，窥沼醉颜酡。万虑从相拟，今朝欲奈何。知



   卷715_15 【鹭鸶】刘象 

洁白孤高生不同，顶丝清软冷摇风。窥鱼翘立荷香里， 
慕侣低翻柳影中。几日下巢辞紫阁，多时凝目向晴空。 
摩霄志在潜修羽，会接鸾凰别苇丛。知



   卷715_16 【春夜二首】刘象 

几处兵戈阻路岐，忆山心切与山违。
时难何处披怀抱，日日日斜空醉归。

一别杜陵归未期，只凭魂梦接亲知。
近来欲睡兼难睡，夜夜夜深闻子规。



   卷715_17 【晓登迎春阁】刘象 

未栉凭栏眺锦城，烟笼万井二江明。
香风满阁花盈户，树树树梢啼晓莺。



   卷715_18 【咏仙掌】刘象 

万古亭亭倚碧霄，不成擎亦不成招。
何如掬取天池水，洒向人间救旱苗。



   卷715_19 【郪中感旧】刘象 

顷年曾住此中来，今日重游事可哀。
忆得几家欢宴处，家家家业尽成灰。



   卷715_20 【白髭】刘象 

到处逢人求至药，几回染了又成丝。
素丝易染髭难染，墨翟当时合泣髭。



   卷715_21 【题县令范传真化洽亭】沈颜 

前有浅山，屹然如屏。后有卑岭，缭然如城。 
跨池左右，足以建亭。斯亭何名，化洽而成。斋



   卷715_22 【书怀寄友人】沈颜 

江湖劳遍寻，只自长愁襟。到处慵开口，何人可话心。 
登楼得句远，望月抒情深。却忆山斋后，猿声相伴吟。古



   卷715_23 【题壁】杨凝式 

院似禅心静，花如觉性圆。自然知了义，争肯学神仙。主



   卷715_24 【赠张全义】杨凝式 

洛阳风景实堪哀，昔日曾为瓦子堆。
不是我公重葺理，至今犹是一堆灰。



   卷715_25 【题怀素酒狂帖后】杨凝式 

十年挥素学临池，始识王公学卫非。
草圣未须因酒发，笔端应解化龙飞。



   卷715_26 【句】杨凝式 

押引蝗虫到洛京，合消郡守远相迎。（归洛寄尹张从恩， 
时蝗适至）斋

到此今经三纪春。（《洛阳》，并见《纪闻》）主



   卷715_27 【奉试诏用拓拔思恭为京北收复都统（一作闻诏作）】李琪 

飞骑经巴栈，鸿恩及夏台。将从天上去，人自日边来。 
此处金门远，何时玉辇回。早平关右贼，莫待诏书催。斋



   卷715_28 【题广爱寺楞伽山】李琪 

善高天外远，方丈海中遥。自有山神护，应无劫火烧。 
坏文侵古壁，飞剑出寒霄。何似苍苍色，严妆十七朝。古



   卷715_29 【句】李琪 

哀痛不下诏，登封谁上书。（《僖宗幸蜀咏》）主



   卷715_30 【寄桂帅】刘崇龟 

碧幢仁施合洪钧，桂树林前倍得春。
莫恋此时好风景，磻溪不是钓渔人。



   卷715_31 【席上吟】刘崇鲁 

南行忽见李深之，手舞如蜚令不疑。
任有风流兼蕴藉，天生不似郑都知。



   卷715_32 【寄孙储（一作下第醉中寄储）】孙定 

行行血泪洒尘襟，事逐东流渭水深。秋跨蹇驴风尚紧， 
静投孤店日初沈。一枝犹挂东堂梦，千里空驰北巷心。 
明月悲歌又前去，满城烟树噪春禽。主



   卷715_33 【江南行】许昼 

江南萧洒地，本自与君宜。固节还同我，虚心欲待谁。 
涧泉傍借响，山木共含滋。粉腻虫难篆，丛疏鸟易窥。 
尽应逢野渡，中忽见村祠。叶扫秋空静，根横古堑危。 
影迷寒霭里，声出夜风时。客棹深深过，人家远远移。 
游边曾结念，到此数题诗。莫恨成龙晚，成龙会有期。古



   卷715_34 【中秋月】许昼 

应是蟾宫别有情，每逢秋半倍澄清。清光不向此中见， 
白发争教何处生。闲地占将真可惜，幽窗分得始为明。 
殷勤好长来年桂，莫遣平人道不平。古



   卷715_35 【临终诗】薛准 

旧国深恩不易酬，又离继母出他州。
谁知天怒无因息，积愧终身乞速休。



   卷715_36 【观修处士画桃花图歌】裴谐 

一从天宝王维死，于今始遇修夫子。能向鲛绡四幅中， 
丹青暗与春争工。勾芒若见应羞杀，晕绿匀红渐分别。 
堪怜彩笔似东风，一朵一枝随手发。燕支乍湿如含露， 
引得娇莺痴不去。多少游蜂尽日飞，看遍花心求入处。 
工夫妙丽实奇绝，似对韶光好时节。偏宜留著待深冬， 
铺向楼前殛霜雪。斋



   卷715_37 【句】裴谐 

风回山火断，朝落岸冰高。（《湘江吟》）知

名终埋不得，骨任朽何妨。（经杜甫坟，见《诗话总龟》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十六 
 
   
　 
　

　
 　



   卷716_1 【长安春日】曹松 

浩浩看花晨，六街扬远尘。尘中一丈日，谁是晏眠人。 
御柳舞着水，野莺啼破春。徒云多失意，犹自惜离秦。古



   卷716_2 【慈恩寺贻楚霄上人】曹松 

在秦生楚思，波浪接禅关。塔碍高林鸟，窗开白日山。 
树阴移草上，岸色透庭间。入内谈经彻，空携讲疏还。知



   卷716_3 【崇义里言怀】曹松 

马蹄京洛岐，复此少闲时。老积沧洲梦，秋乖白阁期。 
平生五字句，一夕满头丝。把向侯门去，侯门未可知。主



   卷716_4 【僧院松】曹松 

此木韵弥全，秋霄学瑟弦。空知百馀尺，未定几多年。 
古甲磨云拆，孤根捉地坚。何当抛一干，作盖道场前。斋



   卷716_5 【贻世】曹松 

富者非义取，朴风争肯还。红尘不待晓，白首有谁闲。 
浅度四溟水，平看诸国山。只消年作劫，俱到总无间。古



   卷716_6 【南游】曹松 

直到南箕下，方谙涨海头。君恩过铜柱，戎节限交州。 
犀占花阴卧，波冲瘴色流。远夷非不乐，自是北人愁。知



   卷716_7 【送胡中丞使日东】曹松 

辞天理玉簪，指日使鸡林。犹有中华恋，方同积浪深。 
张帆度鲸口，衔命见臣心。渥泽遐宣后，归期抵万金。主



   卷716_8 【哭陈陶处士】曹松 

园里先生冢，鸟啼春更伤。空馀八封树，尚对一茅堂。 
白日埋杜甫，皇天无耒阳。如何稽古力，报答甚茫茫。斋



   卷716_9 【言怀】曹松 

冥心坐似痴，寝食亦如遗。为觅出人句，只求当路知。 
岂能穷到老，未信达无时。此道须天付，三光幸不私。古



   卷716_10 【月】曹松 

寥寥天地内，夜魄爽何轻。频见此轮满，即应华发生。 
不圆争得破，才正又须倾。人事还如此，因知倚伏情。知



   卷716_11 【答匡山僧赠榔栗杖】曹松 

栗杖出匡顶，百中无一枝。虽因野僧得，犹畏岳神知。 
画月冷光在，指云秋片移。宜留引蹇步，他日访峨嵋。主



   卷716_12 【商山夜闻泉】曹松 

泻月声不断，坐来心益闲。无人知落处，万木冷空山。 
远忆云容外，幽疑石缝间。那辞通曙听，明日度蓝关。斋



   卷716_13 【书怀】曹松 

默默守吾道，望荣来替愁。吟诗应有罪，当路却如雠。 
陆海傥难溺，九霄争便休。敢言名誉出，天未白吾头。古



   卷716_14 【道中】曹松 

出门嗟世路，何日朴风归。是处太行险，□□应解飞。 
主人厚薄礼，客子新故衣。所以浇浮态，多令行者违。知



   卷716_15 【夏云】曹松 

势能成岳仞，顷刻长崔嵬。暝鸟飞不到，野风吹得开。 
一天分万态，立地看忘回。欲结暑宵雨，先闻江上雷。主



   卷716_16 【塞上行】曹松 

上将拥黄须，安西逐指呼。离乡俱少壮，到碛减肌肤。 
风雪夜防塞，腥膻朝系胡。为君乐战死，谁喜作征夫。斋



   卷716_17 【晨起】曹松 

晓色教不睡，卷帘清气中。林残数枝月，发冷一梳风。 
并鸟含钟语，欹荷隔雾空。莫疑营白日，道路本无穷。古



   卷716_18 【感世】曹松 

触目尽如幻，幻中能几时。愁来舍行乐，事去莫吞悲。 
白发不由己，黄金留待谁。耕烟得铭志，翻为古人思。知



   卷716_19 【观华夷图】曹松 

落笔胜缩地，展图当晏宁。中华属贵分，远裔占何星。 
分寸辨诸岳，斗升观四溟。长疑未到处，一一似曾经。主



   卷716_20 【山中寒夜呈进士许棠】曹松 

山寒草堂暖，寂夜有良朋。读易分高烛，煎茶取折冰。 
庭垂河半角，窗露月微棱。俱入论心地，争无俗者憎。斋



   卷716_21 【滕王阁春日晚眺】曹松 

凌春帝子阁，偶眺日移西。浪势平花坞，帆阴上柳堤。 
凝岚藏宿翼，叠鼓碎归蹄。只此长吟咏，因高思不迷。古



   卷716_22 【钟陵野步】曹松 

冈扉聊自启，信步出波边。野火风吹阔，春冰鹤啄穿。 
渚樯齐驿树，山鸟入公田。未创孤云势，空思白阁年。知



   卷716_23 【哭胡处士】曹松 

故人江阁在，重到事悠悠。无尔向潭上，为吾倾瓮头。 
空馀赤枫叶，堕落钓鱼舟。疑是冲虚去，不为天地囚。主



   卷716_24 【青龙寺赠云颢法师】曹松 

紫檀衣且香，春殿日尤长。此地开新讲，何山锁旧房。 
僧名喧北阙，师印续南方。莫惜青莲喻，秦人听未忘。斋



   卷716_25 【荐福寺赠应制白公（一作栖白大师）】曹松 

才子紫檀衣，明君宠顾时。讲升高座懒，书答重臣迟。 
瓶势倾圆顶，刀声落碎髭。还闻穿内去，随驾进新诗。古



   卷716_26 【观山寺僧穿井】曹松 

云僧凿山井，寒碧在中庭。况是分岩眼，同来下石瓶。 
旁痕终变藓，圆影即澄星。异夜天龙蛰，应闻说叶经。知



   卷716_27 【送德光禅师（重礼石霜长者）】曹松 

天涯缘事了，又造石霜微。不以千峰险，唯将独影归。 
有为嫌假佛，无境是真机。到后流沙锡，何时更有飞。主



   卷716_28 【赠南陵李主簿】曹松 

外邑官同隐，宁劳短吏趋。看云情自足，爱酒逸应无。 
簟席弹棋子，衣裳惹印朱。仍闻陂水近，亦拟掉菰蒲。斋



   卷716_29 【慈恩寺东楼】曹松 

寺楼凉出竹，非与曲江赊。野火流穿苑，秦山叠入巴。 
风梢离众叶，岸角积虚沙。此地钟声近，令人思未涯。古



   卷716_30 【古冢】曹松 

代远已难问，累累次古城。民田侵不尽，客路踏还平。 
作穴蛇分蛰，依冈鹿绕行。唯应风雨夕，鬼火出林明。知



   卷716_31 【访山友】曹松 

一径通高屋，重云翳两原。山寒初宿顶，泉落未知根。 
急雨洗荒壁，惊风开静门。听君吟废夜，苦却建溪猿。主



   卷716_32 【林下书怀寄建州李频员外】曹松 

一从诸事懒，海上迹宜沉。吾道不当路，鄙人甘入林。 
云垂方觅鹤，月湿始收琴。水石南州好，谁陪刻骨吟。斋



   卷716_33 【猿】曹松 

曾宿三巴路，今来不愿听。云根啼片白，峰顶掷尖青。 
护果憎禽啄，栖霜觑叶零。唯应卧岚客，怜尔傍岩扃。古



   卷716_34 【秋日送方干游上元】曹松 

天高淮泗白，料子趋修程。汲水疑山动，扬帆觉岸行。 
云离京口树，雁入石头城。后夜分遥念，诸峰霜露生。知



   卷716_35 【哭李频员外（时在建川）】曹松 

出麾临建水，下世在公堂。苦集休开箧，清资罢转郎。 
瘴中无子奠，岭外一妻孀。定是浮香骨，东归就故乡。主



   卷716_36 【山中言事】曹松 

岚霭润窗棂，吟诗得冷症。教餐有效药，多愧独行僧。 
云湿煎茶火，冰封汲井绳。片扉深著掩，经国自无能。斋



   卷716_37 【送左协律京西从事】曹松 

辟书来几日，遂喜就嘉招。犹向风沙浅，非于甸服遥。 
时平无探骑，秋静见盘雕。若遣关中使，烦君问寂寥。古



   卷716_38 【望九华寄池阳太守】曹松 

造华峰峰异，宜教岳德谦。灵踪载籍古，怪刃刺云尖。 
盘蹙陵阳壮，孤标建邺瞻。霁馀堪洗目，青出谢家檐。知



   卷716_39 【上广州支使王拾遗】曹松 

明时应不谏，天幕称仙才。聘入关中去，人从帝侧来。 
诗窗盛岛屿，檄盾照风雷。几度陪旄节，营巡海色回。主



   卷716_40 【题僧松禅（一作题僧院松）】曹松 

空山涧畔枯松树，禅老堂头甲乙身。
传是昔朝僧种著，下头应有茯苓神。



   卷716_41 【赠华阴李明府】曹松 

佩墨县兼清，约关西近城。三峰岂不重，厚地戴犹轻。 
雪筱欹难直，风泉喷易横。须知高枕外，长是劝民耕。知



   卷716_42 【送人庭鹤】曹松 

度岁休笼闭，身轻好羽仪。白云□是伴，沧海得因谁。 
唳起遗残食，盘馀在迥枝。条风频雨去，只恐更相随。主



   卷716_43 【信州闻通寺题僧砌下泉】曹松 

细声从峤足，幽淡浸香墀。此境未开日，何人初见时。 
耗痕延黑藓，净罅吐微澌。应有乔梢鹤，下来当饮之。斋



   卷716_44 【山中】曹松 

此地似商岭，云霞空往还。衰条难定鸟，缺月易依山。 
野色耕不尽，溪容钓自闲。分因多卧退，百计少相关。古



   卷716_45 【寄崇圣寺僧（一作关山寄诗赠清越）】曹松 

不醉长安酒，冥心只似师。望山吟过日，伴鹤立多时。 
沟远流声细，林寒绿色迟。庵西萝月夕，重约语空期。知



   卷716_46 【金陵道中寄】曹松 

忍苦待知音，无时省废吟。始为分路客，莫问向隅心。 
峤翠藏幽瀑，枝风下晓禽。忆君秋欲尽，马上秣陵砧。主



   卷716_47 【都门送许棠东归（一作送进士张乔）】曹松 

旧客东归远，长安诗少朋。去愁分碛雁，行计逐乡僧。 
华岳无时雪，黄河漫处冰。知辞国门路，片席认西陵。斋



   卷716_48 【送进士喻坦之游太原】曹松 

北鄙征难尽，诗愁满去程。废巢侵烧色，荒冢入锄声。 
逗野河流浊，离云碛日明。并州戎垒地，角动引风生。古



   卷716_49 【九江暮春书事】曹松 

杨柳城初锁，轮蹄息去踪。春流无旧岸，夜色失诸峰。 
影动渔边火，声迟话后钟。明朝回去雁，谁向北郊逢。知



   卷716_50 【再到洪州望西山（松常栖此山）】曹松 

洪州向西顾，不忍暂忘君。记得瀑泉落，省同幽鸟闻。 
一回经雨雹，长有剩风云。未定却栖息，前头江海分。主



   卷716_51 【与胡汾坐月期贯休上人不至】曹松 

扫庭秋漏滴，接话贵忘眠。静夜人相语，低枝鸟暗迁。 
星围南极定，月照断河连。后会花宫子，应开石上禅。斋



   卷716_52 【赠胡处士】曹松 

年光离岳色，带疾卧南原。白日与无事，俗人嗔闭门。 
樵鱼临片水，野鹿入荒园。莫问荣华事，清霜点发根。古



   卷716_53 【铅山写怀】曹松 

天涯兵火后，风景畏临门。骨肉到时节，团圆因梦魂。 
池塘营水眼，岭峤结花根。耳纵听歌吹，中心不可论。知



   卷716_54 【书翠岩寺壁】曹松 

何年话尊宿，瞻礼此堂中。入郭非无路，归林自学空。 
溅瓶云峤水，逆磬雪川风。时说南庐事，知师用意同。主



   卷716_55 【江西题东湖】曹松 

凿出江湖思，凉多□□间。无风触微浪，半日□秋山。 
客袖沙光满，船窗荻影闲。时人见黄绶，应笑狎鸥还。斋



   卷716_56 【题湖南岳麓寺】曹松 

海云山上寺，每到每开襟。万木长不住，细泉听更深。 
蜩沾高雨断，鸟遇夕岚沈。此地良宵月，秋怀隔楚砧。古



   卷716_57 【赠衡山麋明府】曹松 

为县潇湘水，门前树配苔。晚吟公籍少，春醉积林开。 
涤砚松香起，擎茶岳影来。任官当此境，更莫梦天台。知



   卷716_58 【塞上】曹松 

边寒来所阔，今日复明朝。河凌坚通马，胡云缺见雕。 
砂中程独泣，乡外隐谁招。回首若经岁，灵州生柳条。主



   卷716_59 【送邵安石及第归连州觐省】曹松 

及第兼归觐，宜忘涉驿劳。青云重庆少，白日一飞高。 
转楚闻啼狖，临湘见叠涛。海阳沈饮罢，何地佐旌旄。斋



   卷716_60 【边上送友人归宁】曹松 

乡路穿京过，宁心去少同。日斜寻阔碛，春尽逐归鸿。 
独树河声外，凝笳塞色中。怜君到此处，却背老莱风。古



   卷716_61 【除夜】曹松 

残腊即又尽，东风应渐闻。一宵犹几许，两岁欲平分。 
燎暗倾时斗，春通绽处芬。明朝遥捧酒，先合祝尧君。知



   卷716_62 【题甘露寺】曹松 

香门接巨垒，画角间清钟。北固一何峭，西僧多此逢。 
天垂无际海，云白久晴峰。旦暮然灯外，涛头振蛰龙。主



   卷716_63 【贻住山僧】曹松 

罢讲巡岩坞，无穷得野情。腊高犹伴鹿，夏满不归城。 
云朵缘崖发，峰阴截水清。自然双洗耳，唯任白毫生。斋



   卷716_64 【题鹤鸣泉】曹松 

仙鹤曾鸣处，泉兼半井苔。直峰抛影入，片月泻光来。 
潋滟侵颜冷，深沉慰眼开。何因值舟顶，满汲石瓶回。古



   卷716_65 【吊贾岛二首】曹松 

先生不折桂，谪去抱何冤。已葬离燕骨，难招入剑魂。 
旅坟低却草，稚子哭胜猿。冥寞如搜句，宜邀贺监论。知

青旆低寒水，清笳出晓风。鸟为伤贾傅，马立葬滕公。 
松柏青山上，城池白日中。一朝今古隔，惟有月明同。斋



   卷716_66 【忆江西并悼亡友】曹松 

前心奈兵阻，悔作豫章分。芳草未归日，故人多是坟。 
帆行出岫雨，马践过江云。此地一樽酒，当时皆以文。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十七 
 
   
　 
　

　
 　



   卷717_1 【九江送方干归镜湖】曹松 

一樯悬五两，此日动归风。客路抛湓口，家林入镜中。 
谭馀云出峤，咏苦月欹空。更若看鳷鹊，何人夜坐同。古



   卷717_2 【庐山访贾匡】曹松 

西城疾病日，此地少寻君。古迹春犹在，遥泉夜尽闻。 
片时三处雨，九叠几重云。到者皆忘寐，神精与俗分。知



   卷717_3 【顾少府池上（一作顾少府池亭苇）】曹松 

池上分行种，公庭觉少尘。根离潮水岸，韵爽判曹人。 
正午回鱼影，方昏息鹭身。无时不动咏，沧岛思方频。主



   卷717_4 【喜友人归上元别业】曹松 

一樯千里外，隐者兴宜孤。落日长边海，秋风满故都。 
掩关苔色老，盘径叶声枯。匡岳来时过，迟回绝顶无。斋



   卷717_5 【曲江暮春雪霁】曹松 

霁动江池色，春残一去游。菰风生马足，槐雪滴人头。 
北阙尘未起，南山青欲流。如何多别地，却得醉汀洲。古



   卷717_6 【立春日】曹松 

春饮一杯酒，便吟春日诗。木梢寒未觉，地脉暖先知。 
鸟啭星沈后，山分雪薄时。赏心无处说，怅望曲江池。知



   卷717_7 【宿溪僧院】曹松 

少年云溪里，禅心夜更闲。煎茶留静者，靠月坐苍山。 
露白钟寻定，萤多户未关。嵩阳大石室，何日译经还。主



   卷717_8 【石头怀古】曹松 

日月出又没，台城空白云。虽宽百姓土，渐缺六朝坟。 
禾黍是亡国，山河归圣君。松声骤雨足，几寺晚钟闻。斋



   卷717_9 【浙右赠陆处士】曹松 

静节灌园馀，得非成隐居。长当庚子日，独拜五经书。 
白浪吹亡国，秋霜洗大虚。门前是京口，身外不营储。古



   卷717_10 【哭胡处士】曹松 

丘中久不起，将谓诏书来。及见凌云说，方知掩夜台。 
白衣归北路，玄造亦遗才。世上亡君后，诗声更大哉。知



   卷717_11 【赠馀干袁明府】曹松 

一雨西城色，陶家心自清。山衔中郭分，云卷下湖程。 
公署闻流木，人烟入废城。难忘楚尽处，新有越吟生。主



   卷717_12 【赠雷乡张明府】曹松 

任官征战后，度日寄闲身。封卷还高客，飞书问野人。 
废田教种谷，生路遣寻薪。若起柴桑兴，无先漉酒巾。斋



   卷717_13 【岳阳晚泊】曹松 

轻帆下阔流，便泊此沙洲。湖影撼山朵，日阳烧野愁。 
白波争起倒，青屿或沈浮。是际船中望，东南仞仞秋。古



   卷717_14 【览春榜喜孙鄠成名】曹松 

门外报春榜，喜君天子知。旧愁浑似雪，见日总消时。 
塔下牡丹气，江头杨柳丝。风光若有分，无处不相宜。知



   卷717_15 【己亥岁二首（僖宗广明元年）】曹松 

泽国江山入战图，生民何计乐樵苏。
凭君莫话封侯事，一将功成万骨枯。

传闻一战百神愁，两岸强兵过未休。
谁道沧江总无事，近来长共血争流。



   卷717_16 【乱后入洪州西山】曹松 

寂寂阴溪水漱苔，尘中将得苦吟来。
东峰道士如相问，县令而今不姓梅。



   卷717_17 【送僧入庐山】曹松 

若到江州二林寺，遍游应未出云霞。
庐山瀑布三千仞，画破青霄始落斜。



   卷717_18 【送僧入蜀过夏】曹松 

师言结夏入巴峰，云水回头几万重。
五月峨眉须近火，木皮领重只如冬。



   卷717_19 【江西逢僧省文】曹松 

闽地高僧楚地逢，僧游蛮锡挂垂松。
白云逸性都无定，才出双峰爱五峰。

高僧不负雪峰期，却伴青霞入翠微。百叶岩前霜欲降， 
九枝松上鹤初归。风生碧涧鱼龙跃，威振金楼燕雀飞。 
想得白莲花上月，满山犹带旧光辉。斋



   卷717_20 【水精念珠】曹松 

等量红缕贯晶荧，尽道匀圆别未胜。凿断玉潭盈尺水， 
琢成金地两条冰。轮时只恐星侵佛，挂处常疑露滴僧。 
几度夜深寻不著，琉璃为殿月为灯。斋



   卷717_21 【南海旅次】曹松 

忆归休上越王台，归思临高不易裁。为客正当无雁处， 
故园谁道有书来。城头早角吹霜尽，郭里残潮荡月回。 
心似百花开未得，年年争发被春催。斋



   卷717_22 【春草】曹松 

不独满池塘，梦中佳句香。春风有馀力，引上古城墙。知



   卷717_23 【金谷园】曹松 

当年歌舞时，不说草离离。今日歌舞尽，满园秋露垂。斋



   卷717_24 【夏日东斋】曹松 

三庚到秋伏，偶来松槛立。热少清风多，开门放山入。知



   卷717_25 【南朝】曹松 

三篱盖驰道，风烈一无取。时见牧牛童，嗔牛吃禾黍。斋



   卷717_26 【言怀】曹松 

出山不得意，谒帝值戈鋋。岂料为文日，翻成用武年。知



   卷717_27 【寒食日题杜鹃花】曹松 

一朵又一朵，并开寒食时。谁家不禁火，总在此花枝。斋



   卷717_28 【钟陵寒食日郊外闲游】曹松 

可怜时节足风情，杏子粥香如冷饧。
无奈春风输旧火，遍教人唤作山樱。



   卷717_29 【中秋对月】曹松 

无云世界秋三五，共看蟾盘上海涯。
直到天头天尽处，不曾私照一人家。



   卷717_30 【陪湖南李中丞宴隐溪（璋）】曹松 

竹林啼鸟不知休，罗列飞桥水乱流。触散柳丝回玉勒， 
约开莲叶上兰舟。酒边旧侣真何逊，云里新声是莫愁。 
若值主人嫌昼短，应陪秉烛夜深游。斋



   卷717_31 【别湖上主人】曹松 

门系钓舟云满岸，借君幽致坐移旬。湖村夜叫白芜雁， 
菱市晓喧深浦人。远水日边重作雪，寒林烧后别生春。 
不辞更住醒还醉，太一东峰归梦频。斋



   卷717_32 【赠广宣大师】曹松 

忆昔同游紫阁云，别来三十二回春。
白头相见双林下，犹是清朝未退人。



   卷717_33 【钟陵寒食日与同年裴颜李先辈、郑校书郊外闲游】曹松 

寒节钟陵香骑随，同年相命楚江湄。云间影过秋千女， 
地上声喧蹴踘儿。何处寄烟归草色，谁家送火在花枝。 
银瓶冷酒皆倾尽，半卧垂杨自不知。知



   卷717_34 【江外除夜】曹松 

千门庭燎照楼台，总为年光急急催。半夜腊因风卷去， 
五更春被角吹来。宁无好鸟思花发，应有游鱼待冻开。 
不是多岐渐平稳，谁能呼酒祝昭回。知



   卷717_35 【七夕】曹松 

牛女相期七夕秋，相逢俱喜鹊横流。彤云缥缈回金辂， 
明月婵娟挂玉钩。燕羽几曾添别恨，花容终不更含羞。 
更残便是分襟处，晓箭东来射翠楼。知



   卷717_36 【罗浮山下书逸人壁】曹松 

海上亭台山下烟，买时幽邃不争钱。莫言白日催华发， 
自有丹砂驻少年。渔钓未归深竹里，琴壶犹恋落花边。 
可中更践无人境，知是罗浮第几天。知



   卷717_37 【天台瀑布】曹松 

万仞得名云瀑布，远看如织挂天台。休疑宝尺难量度， 
直恐金刀易剪裁。喷向林梢成夏雪，倾来石上作春雷。 
欲知便是银河水，堕落人间合却回。知



   卷717_38 【桂江】曹松 

未识佳人寻桂水，水云先解傍壶觞。笋林次第添斑竹， 
雏鸟参差护锦囊。乳洞此时连越井，石楼何日到仙乡。 
如飞似堕皆青壁，画手不强元化强。知



   卷717_39 【南海】曹松 

倾腾界汉沃诸蛮，立望何如画此看。无地不同方觉远， 
共天无别始知宽。文魮隔雾朝含碧，老蚌凌波夜吐丹。 
万状千形皆得意，长鲸独自转身难。知



   卷717_40 【洞庭湖】曹松 

东西南北各连空，波上唯留小朵峰。长与岳阳翻鼓角， 
不离云梦转鱼龙。吸回日月过千顷，铺尽星河剩一重。 
直到劫馀还作陆，是时应有羽人逢。知



   卷717_41 【霍山（在龙川县）】曹松 

七千七百七十丈，丈丈藤萝势入天。未必展来空似翅， 
不妨开去也成莲。月将河汉分岩转，僧与龙蛇共窟眠。 
直是画工须阁笔，况无名画可流传。知



   卷717_42 【巫峡】曹松 

巫山苍翠峡通津，下有仙宫楚女真。不逐彩云归碧落， 
却为暮雨扑行人。年年旧事音容在，日日谁家梦想频。 
应是荆山留不住，至今犹得睹芳尘。知



   卷717_43 【送陈樵校书归泉州】曹松 

巨塔列名题，诗心亦罕齐。除官京下阙，乞假海门西。 
别席侵残漏，归程避战鼙。关遥秦雁断，家近瘴云低。 
候马春风馆，迎船晓月溪。帝京须早入，莫被刺桐迷。知



   卷717_44 【赠镜湖处士方干二首】曹松 

包含教化剩搜罗，句出东瓯奈峭何。世路不妨平处少， 
才人唯是屈声多。云来岛上便幽石，月到湖心忌白波。 
后辈难为措机杼，先生织字得龙梭。知

只拟应星眠越绝，唯将丽什当高勋。磨砻清浊人难会， 
织络虚无帝亦闻。鸟道未知山足雨，渔家已没镜中云。 
他时莫为三征起，门外沙鸥解笑君。主



   卷717_45 【拜访陆处士】曹松 

万卷书边人半白，再来惟恐降玄纁。性灵比鹤争多少， 
气力登山较几分。吟鬓渐无前度漆，寝衣犹有昨宵云。 
将知谷口耕烟者，低视齐梁楚赵君。主



   卷717_46 【岭南道中】曹松 

百花成实未成归，未必归心与志违。但有壶觞资逸咏， 
尽交风景入清机。半川阴雾藏高木，一道晴蜺杂落晖。 
游子马前芳草合，鹧鸪啼歇又南飞。主



   卷717_47 【春日自吴门之阳羡道中书事】曹松 

胜异恣游应未遍，路岐犹去几时还。浪花湖阔虹蜺断， 
柳线村深鸟雀闲。千室绮罗浮画楫，两州丝竹会茶山。 
眼前便是神仙事，何必须言洞府间。主



   卷717_48 【将入关行次湘阴】曹松 

背顾秦城在何处，图书作伴过湘东。神鸦乱噪黄陵近， 
候雁斜沉梦泽空。打桨天连晴水白，烧田云隔夜山红。 
也知渐老岩栖稳，争奈文闱有至公。主



   卷717_49 【题昭州山寺常寂上人水阁】曹松 

常寂常居常寂里，年年月月是空空。阶前未放岩根断， 
屋下长教海眼通。本为入来寻佛窟，不期行处踏龙宫。 
他时忆著堪图画，一朵云山二水中。主



   卷717_50 【广州贻匡绪法师】曹松 

口宣微密不思议，不是除贪即诫痴。只待外方缘了日， 
争看内殿诏来时。周回海树侵阶疾，迢递江潮应井迟。 
必竟懒过高坐寺，未能全让法云师。主



   卷717_51 【赠道人】曹松 

住山因以福为庭，便向山中隐姓名。阆苑驾将雕羽去， 
洞天赢得绿毛生。日边肠胃餐霞火，月里肌肤饮露英。 
顾我从来断浮浊，拟驱鸡犬上三清。主



   卷717_52 【送乞雨禅师临遇南游】曹松 

活得枯樵耕者知，巡方又欲向天涯。珠穿闽国菩提子， 
杖把灵峰榔栗枝。春藓任封降虎石，夜雷从傍养龙池。 
生缘在地南浮去，自此孤云不可期。主



   卷717_53 【南海陪郑司空游荔园】曹松 

荔枝时节出旌斿，南国名园尽兴游。乱结罗纹照襟袖， 
别含琼露爽咽喉。叶中新火欺寒食，树上丹砂胜锦州。 
他日为霖不将去，也须图画取风流。主



   卷717_54 【李郎中林亭】曹松 

只向砌边流野水，樽前上下看鱼儿。笋蹊已长过人竹， 
藤径从添拂面丝。若许白猿垂近户，即无红果压低枝。 
大才必拟逍遥去，更遣何人佐盛时。主



   卷717_55 【夜饮】曹松 

良宵公子宴兰堂，浓麝薰人兽吐香。云带金龙衔画烛， 
星罗银凤泻琼浆。满屏珠树开春景，一曲歌声绕翠梁。 
席上未知帘幕晓，青娥低语指东方。主



   卷717_56 【驸马宅宴罢】曹松 

粉墙残月照宫祠，宴阕银瓶一半欹。
学语莺儿飞未稳，放身斜坠绿杨枝。



   卷717_57 【吊建州李员外】曹松 

铭旌归故里，猿鸟亦凄然。已葬桐江月，空回建水船。 
客传为郡日，僧说读书年。恐有吟魂在，深山古木边。知



   卷717_58 【吊李翰林】曹松 

李白虽然成异物，逸名犹与万方传。昔朝曾侍玄宗侧， 
大夜应归贺监边。山木易高迷故垄，国风长在见遗篇。 
投金渚畔春杨柳，自此何人系酒船。知



   卷717_59 【山中】曹松 

要路豪家非往还，岩门先有不曾关。众心惟恐地无剩， 
吾意亦忧天惜闲。白练曳泉窗下石，绛罗垂果枕前山。 
樵夫岂解营生业，贵欲自安麋鹿间。知



   卷717_60 【山寺引泉】曹松 

劈碎琅玕意有馀，细泉高引入香厨。
山僧未肯言根本，莫是银河漏泄无。



   卷717_61 【友人池上咏芦】曹松 

秋声谁种得，萧瑟在池栏。叶涩栖蝉稳，丛疏宿鹭难。 
敛烟宜下□，飒吹省先寒。此物生苍岛，令人忆钓竿。古



   卷717_62 【商山】曹松 

垂白商於原下住，儿孙共死一身忙。
木弓未得长离手，犹与官家射麝香。



   卷717_63 【荆南道中】曹松 

十月荒郊雪气催，依稀愁色认阳台。游秦分系三条烛， 
出楚心殊一寸灰。高柳莫遮寒月落，空桑不放夜风回。 
如何住在猿声里，却被蝉吟引下来。主



   卷717_64 【武德殿朝退望九衢春色】曹松 

玉殿朝初退，天街一看春。南山初过雨，北阙净无尘。 
夹道夭桃满，连沟御柳新。苏舒同舜泽，煦妪并尧仁。 
佳气浮轩盖，和风袭缙绅。自兹怜万物，同入发生辰。主



   卷717_65 【吊北邙】曹松 

山下望山上，夕阳看又曛。无人医白发，少地著新坟。 
岁代殊相远，贤愚旋不分。东归聊一吊，乱木倚寒云。斋



   卷717_66 【及第敕下，宴中献座主杜侍郎】曹松 

得召丘墙泪却频，若无公道也无因。门前送敕朱衣吏， 
席上衔杯碧落人。半夜笙歌教泥月，平明桃杏放烧春。 
南山虽有归溪路，争那酬恩未杀身。斋



   卷717_67 【梢云】曹松 

殊质资灵贶，陵空发瑞云。梢梢含树影，郁郁动霞文。 
不比因风起，全非触石分。叶光闲泛滟，枝彩静氛氲。 
隐见心无宰，裴回庆自君。翻飞如可托，长愿在横汾。斋



   卷717_68 【白角簟】曹松 

角簟工夫已到头，夏来全占满床秋。若言保惜归华屋， 
只合封题寄列侯。学卷晓冰长怕绽，解铺寒水不教流。 
蒲桃锦是潇湘底，曾得王孙价倍酬。斋



   卷717_69 【碧角簟】曹松 

细皮重叠织霜纹，滑腻铺床胜锦茵。八尺碧天无点翳， 
一方青玉绝纤尘。蝇行只恐烟粘足，客卧浑疑水浸身。 
五月不教炎气入，满堂秋色冷龙鳞。斋



   卷717_70 【滕王阁春日晚望】曹松 

凌春帝子阁，偶眺日移西。浪势平花坞，帆阴上柳堤。知



   卷717_71 【句】曹松 

追游若遇三清乐，行从应妨一日春。（李肇《国史补》 
云：曲江大会，先牒教坊，请奏上御紫云楼观焉。 
时或拟作乐，则为之移日，故曹松诗云云）知

石脉水流泉滴沙，鬼灯然点松柏花。（《吟窗杂录》）古

鹿眠荒圃寒芜白，鸦噪残阳败叶飞。（《锦绣万花谷》）斋

华岳影寒清露掌，海门风急白潮头。（《升庵外集》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十八 
 
   
　 
　

　
 　



   卷718_1 【颂鲁】苏拯 

天推鲁仲尼，周游布典坟。游遍七十国，不令遇一君。 
一国如一遇，单车不转轮。良由至化力，为国不为身。 
礼乐行未足，邅回厄于陈。礼乐今有馀，衮旒当圣人。 
伤哉绝粮议，千载误云云。古



   卷718_2 【医人】苏拯 

古人医在心，心正药自真。今人医在手，手滥药不神。 
我愿天地炉，多衔扁鹊身。遍行君臣药，先从冻馁均。 
自然六合内，少闻贫病人。古



   卷718_3 【西施】苏拯 

吴王从骄佚，天产西施出。岂徒伐一人，所希救群物。 
良由上天意，恶盈戒奢侈。不独破吴国，不独生越水。 
在周名褒姒，在纣名妲己。变化本多涂，生杀亦如此。 
君王政不修，立地生西子。斋



   卷718_4 【金谷园】苏拯 

积金累作山，山高小于址。栽花比绿珠，花落还相似。 
徒有敌国富，不能买东市。徒有绝世容，不能楼上死。 
只此上高楼，何如在平地。斋



   卷718_5 【巫山】苏拯 

昔时亦云雨，今时亦云雨。自是荒淫多，梦得巫山女。 
从来圣明君，可听妖魅语。只今峰上云，徒自生容与。古



   卷718_6 【贾客】苏拯 

长帆挂短舟，所愿疾如箭。得丧一惊飘，生死无良贱。 
不谓天不祐，自是人苟患。尝言海利深，利深不如浅。知



   卷718_7 【狡兔行】苏拯 

秋来无骨肥，鹰犬遍原野。草中三穴无处藏， 
何况平田无穴者。主



   卷718_8 【长城】苏拯 

嬴氏设防胡，烝沙筑冤垒。蒙公取勋名，岂算生民死。 
运畚力不禁，碎身砂碛里。黔黎欲半空，长城舂未已。 
皇天潜鼓怒，力化一女子。遂使万雉崩，不尽数行泪。 
自古进身者，本非陷物致。当时文德修，不到三世地。知



   卷718_9 【织妇女】苏拯 

伊余尽少女，一种饰螓首。徒能事机杼，与之作歌舞。 
歌舞片时间，黄金翻袖取。只看舞者乐，岂念织者苦。 
感此尝忆古人言，一妇不织天下寒。知



   卷718_10 【古塞下】苏拯 

百战已休兵，寒云愁未歇。血染长城沙，马踏征人骨。 
早得用蛾眉，免陷边戍卒。始知髦头星，不在弯弓没。主



   卷718_11 【水旱祷】苏拯 

祷祈勿告天，酒浆勿浇地。阴阳和也无妖气， 
阴阳愆期乃人致。病生心腹不自医，古屋澄潭何神祟。斋



   卷718_12 【邹律】苏拯 

邹律暖燕谷，青史徒编录。人心不变迁，空吹闲草木。 
世患有三惑，尔律莫能抑。边苦有长征，尔律莫能息。 
斯术未济时，斯律亦何益。争如至公一开口， 
吹起贤良霸邦国。主



   卷718_13 【蜘蛛谕】苏拯 

春蚕吐出丝，济世功不绝。蜘蛛吐出丝，飞虫成聚血。 
蚕丝何专利，尔丝何专孽。映日张网罗，遮天亦何别。 
傥居要地门，害物可堪说。网成虽福己，网败还祸尔。 
小人与君子，利害一如此。知



   卷718_14 【猎犬行】苏拯 

猎犬未成行，狐兔无奈何。猎犬今盈群，狐兔依旧多。 
自尔初跳跃，人言多拏躩。常指天外狼，立可口中嚼。 
骨长毛衣重，烧残烟草薄。狡兔何曾擒，时把家鸡捉。 
食尽者饭翻，增养者恶壮。可嗟猎犬壮复壮， 
不堪兔绝良弓丧。斋



   卷718_15 【断火谣】苏拯 

谁谓之推贤，于世何功果。绝尔晋侯交，禁我唐虞火。 
国闭檀榆烟，大礼成隳堕。暗室枯槁饭，冷面相看坐。 
阳升既非佑，阴伏若为佐。焉冻群生腹，将止天下祸。 
但究冤滥刑，天道无不可。鄙哉前朝翊赞臣， 
訏谟之规何琐琐。知



   卷718_16 【思妇吟】苏拯 

秋风雁又归，边信一何早。揽衣出门望，落叶满长道。 
一从秉箕帚，十载孤怀抱。可堪日日醉宠荣， 
不说思君令人老。知



   卷718_17 【雉兔者】苏拯 

所猎一何酷，终年耗林麓。飞走如未空，贪残岂知足。 
尝闻猎书史，可以鉴荣辱。尝闻猎贤良，可以霸邦国。 
如何纵网罗，空成肥骨肉。和济俱不闻，曷所禳颠覆。 
谁能为扣天地炉，铸此伤生其可乎！古



   卷718_18 【药草】苏拯 

天子恤疲瘵，坤灵奉其职。年年济世功，贵贱相兼植。 
因产众草中，所希采者识。一枝当若神，千金亦何直。 
生草不生药，无以彰士德。生药不生草，无以彰奇特。 
国忠在臣贤，民患凭药力。灵草犹如此，贤人岂多得。斋



   卷718_19 【凡草诫】苏拯 

野草凡不凡，亦应生和出。锄夫耘药栏，根不留其一。 
良田本芜秽，著地成弃物。人生行不修，何门可容膝。 
不唯不尔容，得无凡草嫉。贤愚偃仰间，鉴之宜日日。斋



   卷718_20 【明禁忌】苏拯 

阴阳家有书，卜筑多禁忌。土中若有神，穴处何无祟。 
我识先贤意，本诫骄侈地。恣欲创楼台，率情染朱翠。 
四面兴土功，四时妨农事。可以没凶灾，四隅通一二。 
一年省修营，万民停困踬。动若契于理，福匪神之遗。 
动若越于常，祸乃身之致。神在虚无间，土中非神位。知



   卷718_21 【伤彩饰】苏拯 

朝见亦光彩，暮见亦光彩。一旦风雨飘，十分无一在。 
尔形才似削，尔貌不如昨。本为是凡姿，谁教染丹雘。 
虚饰片时间，天意以为恶。物假犹如此，人假争堪作。知



   卷718_22 【世迷】苏拯 

乌兔日夜行，与人运枯荣。为善不常缺，为恶不常盈。 
天道无阿党，人心自覆倾。所以多迁变，宁合天地情。 
我愿造化手，莫放狐兔走。恣海产珍奇，纵地生花柳。 
美者一齐美，丑者一齐丑。民心归大朴，战争亦何有。古



   卷718_23 【鸱枭】苏拯 

为害未为害，其如污物类。斯言之一玷，流传极天地。 
良木不得栖，清波不得戏。曾戏水堪疑，曾栖树终弃。 
天不歼尔族，与夫恶相济。地若默尔声，与夫妖为讳。 
一时怀害心，千古不能替。伤哉丑行人，兹禽亦为譬。斋



   卷718_24 【山中道者】苏拯 

筇杖六尺许，坐石流泉所。举头看古松，似对仙鹤语。 
是时天气清，四迥无尘侣。顾我笑相迎，知有丹砂异。古



   卷718_25 【渔人】苏拯 

垂竿朝与暮，披蓑卧横楫。不问清平时，自乐沧波业。 
长畏不得闲，几度避游畋。当笑钓台上，逃名名却传。知



   卷718_26 【闻猿】苏拯 

秋风飒飒猿声起，客恨猿哀一相似。
漫向孤危惊客心，何曾解入笙歌耳。



   卷718_27 【经马嵬坡】苏拯 

一从杀贵妃，春来花无意。此地纵千年，土香犹破鼻。 
宠既出常理，辱岂同常死。一等异于众，倾覆皆如此。古



   卷718_28 【经鹤台】苏拯 

筑台非谓贤，独聚乘轩鹤。六马不能驭，九皋欲何托。 
一旦敌兵来，万民同陨濩。如何警露禽，不似衔环雀。 
一物欲误时，众类皆成恶。至今台基上，飞鸟不至泊。古



   卷718_29 【寄远】苏拯 

游子虽惜别，一去何时见。飞鸟犹恋巢，万里亦何远。 
妾愿化为霜，日日下河梁。若能侵鬓色，先染薄情郎。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百一十九 
 
   
　 
　

　
 　



   卷719_1 【芭蕉（数岁时作，传于都下）】路德延 

一种灵苗异，天然体性虚。叶如斜界纸，心似倒抽书。主



   卷719_2 【感旧诗】路德延 

初骑竹马咏芭蕉，尝忝名卿诵满朝。五字便容趋绛帐， 
一枝寻许折丹霄。岂知流落萍蓬远，不觉推迁岁月遥。 
国境未安身未立，至今颜巷守箪瓢。主



   卷719_3 【小儿诗】路德延 

情态任天然，桃红两颊鲜。乍行人共看，初语客多怜。 
臂膊肥如瓠，肌肤软胜绵。长头才覆额，分角渐垂肩。 
散诞无尘虑，逍遥占地仙。排衙朱阁上，喝道画堂前。 
合调歌杨柳，齐声踏采莲。走堤行细雨，奔巷趁轻烟。 
嫩竹乘为马，新蒲折作鞭。莺雏金镟系，猫子彩丝牵。 
拥鹤归晴岛，驱鹅入暖泉。杨花争弄雪，榆叶共收钱。 
锡镜当胸挂，银珠对耳悬。头依苍鹘裹，袖学柘枝揎。 
酒殢丹砂暖，茶催小玉煎。频邀筹箸挣，时乞绣针穿。 
宝箧拏红豆，妆奁拾翠钿。戏袍披按褥，劣帽戴靴毡。 
展画趋三圣，开屏笑七贤。贮怀青杏小，垂额绿荷圆。 
惊滴沾罗泪，娇流污锦涎。倦书饶娅姹，憎药巧迁延。 
弄帐鸾绡映，藏衾凤绮缠。指敲迎使鼓，筋拨赛神弦。 
帘拂鱼钩动，筝推雁柱偏。棋图添路画，笛管欠声镌。 
恼客初酣睡，惊僧半入禅。寻蛛穷屋瓦，探雀遍楼椽。 
抛果忙开口，藏钩乱出拳。夜分围榾柮，聚朝打秋千。 
折竹装泥燕，添丝放纸鸢。互夸轮水碓，相教放风旋。 
旗小裁红绢，书幽截碧笺。远铺张鸽网，低控射蝇弦。 
詀语时时道，谣歌处处传。匿窗眉乍曲，遮路臂相连。 
斗草当春径，争球出晚田。柳傍慵独坐，花底困横眠。 
等鹊前篱畔，听蛩伏砌边。傍枝粘舞蝶，隈树捉鸣蝉。 
平岛夸趫上，层崖逞捷缘。嫩苔车迹小，深雪履痕全。 
竞指云生岫，齐呼月上天。蚁窠寻径劚，蜂穴绕阶填。 
樵唱回深岭，牛歌下远川。垒柴为屋木，和土作盘筵。 
险砌高台石，危跳峻塔砖。忽升邻舍树，偷上后池船。 
项橐称师日，甘罗作相年。明时方任德，劝尔减狂颠。古



   卷719_4 【句】路德延 

不是上台知姓字，五花宾馆敢从容。（《上成汭》， 
见《南部新书》。荆南旧有五花馆，待宾上地，故云）知



   卷719_5 【及第后呈朝中知己】李旭 

凌晨晓鼓奏嘉音，雷拥龙迎出陆沈。金榜高悬当玉阙， 
锦衣即著到家林。真珠每被尘泥陷，病鹤多遭蝼蚁侵。 
今日始知天有意，还教雪得一生心。知



   卷719_6 【题惠严寺】崔庸 

人莫嫌山小，僧还爱寺灵。殿高神气力，龙活客丹青。斋



   卷719_7 【经费拾遗旧隐】胡骈 

林下茅斋已半倾，九华幽径少人行。不将冠剑为荣事， 
只向烟萝寄此生。松竹渐荒池上色，琴书徒立世间名。 
白杨风起秋山暮，时复哀猿啼一声。斋



   卷719_8 【失题】周祚 

莫道春花独照人，秋花未必怯青春。
四时风雨没时节，共保松筠根底尘。



   卷719_9 【蛱蝶行】卢频 

东园宫草绿，上下飞相逐。君恩不禁春，昨夜花中宿。斋



   卷719_10 【东西行】卢频 

种荷玉盆里，不及沟中水。养雉黄金笼，见草心先喜。知



   卷719_11 【失题】卢频 

春泪烂罗绮，泣声抽恨多。莫滴芙蓉池，愁伤连蒂荷。斋

一朵花叶飞，一枝花光彩。美人惜花心，但愿春长在。主



   卷719_12 【晚泊汉江渡】刘畋 

末秋云木轻，莲折晚香清。雨下侵苔色，云凉出浪声。 
叠帆依岸尽，微照夹堤明。渡吏已头白，遥知客姓名。斋



   卷719_13 【句】刘畋 

残阳来霁岫，独兴起沧洲。（雨后，张为《主客图》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十 
 
   
　 
　

　
 　



   卷720_1 【游洞庭湖】裴说 

楚云团翠八百里，澧兰吹香堕春水。白头渔子摇苍烟， 
鸂鶒眠沙晓惊起。沙头龙叟夜叹忧，铁笛未响春风羞。 
露寒紫藟结新愁，城角泣断关河秋。谪仙欲识雷斧手， 
刬却古今愁共丑。鲸游碧落杳无踪，作诗三叹君知否。 
瀛洲一棹何时还，满江宫锦看湖山。主



   卷720_2 【怀素台歌（一作题怀素台）】裴说 

我呼古人名，鬼神侧耳听：杜甫李白与怀素， 
文星酒星草书星。永州东郭有奇怪，笔冢墨池遗迹在。 
笔冢低低高如山，墨池浅浅深如海。我来恨不已， 
争得青天化为一张纸，高声唤起怀素书， 
搦管研朱点湘水。欲归家，重叹嗟。眼前有，三个字： 
枯树槎。乌梢蛇，墨老鸦。斋



   卷720_3 【闻砧（一作寄边衣）】裴说 

深闺乍冷鉴开箧，玉箸微微湿红颊。一阵霜风杀柳条， 
浓烟半夜成黄叶。垂垂白练明如雪，独下闲阶转凄切。 
只知抱杵捣秋砧，不觉高楼已无月。时闻寒雁声相唤， 
纱窗只有灯相伴。几展齐纨又懒裁，离肠恐逐金刀断。 
细想仪形执牙尺，回刀剪破澄江色。愁捻银针信手缝， 
惆怅无人试宽窄。时时举袖匀红泪，红笺谩有千行字。 
书中不尽心中事，一片殷勤寄边使。斋



   卷720_4 【春早寄华下同人】裴说 

正是花时节，思君寝复兴。市沽终不醉，春梦亦无凭。 
岳面悬青雨，河心走浊冰。东门一条路，离恨镇相仍。古



   卷720_5 【赠衡山令】裴说 

君吟十二载，辛苦必能官。造化犹难隐，生灵岂易谩。 
猿跳高岳静，鱼摆大江宽。与我为同道，相留夜话阑。知



   卷720_6 【南中县令】裴说 

寂寥虽下邑，良宰有清威。苦节长如病，为官岂肯肥。 
山多村地狭，水浅客舟稀。上国搜贤急，陶公早晚归。主



   卷720_7 【寄曹松（一作洛中作）】裴说 

莫怪苦吟迟，诗成鬓亦丝。鬓丝犹可染，诗病却难医。 
山暝云横处，星沈月侧时。冥搜不可得，一句至公知。斋



   卷720_8 【赠宾贡】裴说 

惟君怀至业，万里信悠悠。路向东溟出，枝来北阙求。 
家无一夜梦，帆挂隔年秋。鬓发争禁得，孤舟往复愁。古



   卷720_9 【汉南邮亭】裴说 

高阁水风清，开门日送迎。帆张独鸟起，乐奏大鱼惊。 
骤雨拖山过，微风拂面生。闲吟虽得句，留此谢多情。知



   卷720_10 【棋】裴说 

十九条平路，言平又嶮巇。人心无算处，国手有输时。 
势迥流星远，声干下雹迟。临轩才一局，寒日又西垂。主



   卷720_11 【夏日即事】裴说 

僻居门巷静，竟日坐阶墀。鹊喜虽传信，蛩吟不见诗。 
笋抽通旧竹，梅落立闲枝。此际无尘挠，僧来称所宜。斋



   卷720_12 【送人宰邑】裴说 

官小任还重，命官难偶然。皇恩轻一邑，赤子病三年。 
瘦马稀餐粟，羸童不识钱。如君清苦节，到处有人传。古



   卷720_13 【春暖送人下第】裴说 

相送短亭前，知君愚复贤。事多凭夜梦，老为待明年。 
春树添山脊，晴云学晓烟。雄文有公道，此别莫潸然。知



   卷720_14 【湖外送何崇入阁】裴说 

因诗相识久，忽此告临途。便是有船发，也须容市沽。 
精吟五个字，稳泛两重湖。长短逢公道，清名振帝都。主



   卷720_15 【送进士苏瞻乱后出家】裴说 

因乱事空王，孤心亦不伤。梵僧为骨肉，柏寺作家乡。 
眼闭千行泪，头梳一把霜。诗书不得力，谁与问苍苍。斋



   卷720_16 【秋日送河北从事】裴说 

北风沙漠地，吾子远从军。官路虽非远，诗名要且闻。 
蝉悲欲落日，雕下拟阴云。此去难相恋，前山掺袂分。古



   卷720_17 【喜友人再面】裴说 

一别几寒暄，迢迢隔塞垣。相思长有事，及见却无言。 
静坐将茶试，闲书把叶翻。依依又留宿，圆月上东轩。知



   卷720_18 【对雪】裴说 

大片向空舞，出门肌骨寒。路岐平即易，沟壑满应难。 
兔穴归时失，禽枝宿处干。豪家宁肯厌，五月画图看。主



   卷720_19 【冬日后作】裴说 

寂寞掩荆扉，昏昏坐欲痴。事无前定处，愁有并来时。 
日影才添线，鬓根已半丝。明庭正公道，应许苦心诗。斋



   卷720_20 【冬日作】裴说 

粝食拥败絮，苦吟吟过冬。稍寒人却健，太饱事多慵。 
树老生烟薄，墙阴贮雪重。安能只如此，公道会相容。古



   卷720_21 【中秋月】裴说 

一岁几盈亏，当轩重此期。幸无偏照处，刚有不明时。 
色静云归早，光寒鹤睡迟。相看吟未足，皎皎下疏篱。知



   卷720_22 【塞上曲】裴说 

极目望空阔，马羸程又赊。月生方见树，风定始无沙。 
楚水辞鱼窟，燕山到雁家。如斯名利役，争不老天涯。主



   卷720_23 【终南山】裴说 

九衢南面色，苍翠绝纤尘。寸步有闲处，百年无到人。 
禁林寒对望，太华净相邻。谁与群峰并，祥云瑞露频。斋



   卷720_24 【访道士】裴说 

高冈微雨后，木脱草堂新。惟有疏慵者，来看淡薄人。 
竹牙生碍路，松子落敲巾。粗得玄中趣，当期宿话频。古



   卷720_25 【道林寺】裴说 

独立凭危阑，高低落照间。寺分一派水，僧锁半房山。 
对面浮世隔，垂帘到老闲。烟云与尘土，寸步不相关。知



   卷720_26 【般若寺】裴说 

南岳古般若，自来天下知。翠笼无价寺，光射有名诗。 
一水涌兽迹，五峰排凤仪。高僧引闲步，昼出夕阳归。主



   卷720_27 【兜率寺】裴说 

一片无尘地，高连梦泽南。僧居跨鸟道，佛影照鱼潭。 
朽枿云斜映，平芜日半涵。行行不得住，回首望烟岚。斋



   卷720_28 【鹿门寺】裴说 

鹿门山上寺，突兀尽无尘。到此修行者，应非取次人。 
鸟过惊石磬，日出碍金身。何计生烦恼，虚空是四邻。古



   卷720_29 【题岳州僧舍】裴说 

喜到重湖北，孤州横晚烟。鹭衔鱼入寺，鸦接饭随船。 
松桧君山迥，菰蒲梦泽连。与师吟论处，秋水浸遥天。知



   卷720_30 【过洞庭湖】裴说 

浪高风力大，挂席亦言迟。及到堪忧处，争如未济时。 
鱼龙侵莫测，雷雨动须疑。此际情无赖，何门寄所思。主



   卷720_31 【旅行闻寇】裴说 

动步忧多事，将行问四邻。深山不畏虎，当路却防人。 
豪富田园废，疲羸屋舍新。自惭为旅客，无计避烟尘。斋



   卷720_32 【旅中作】裴说 

妄动远抛山，其如馁与寒。投人言去易，开口说贫难。 
泽国云千片，湘江竹一竿。时明未忍别，犹待计穷看。古



   卷720_33 【旅次衡阳】裴说 

欲往几经年，今来意豁然。江风长借客，岳雨不因天。 
戏鹭飞轻雪，惊鸿叫乱烟。晚秋红藕里，十宿寄渔船。知



   卷720_34 【不出院僧】裴说 

四远参寻遍，修行却不行。耳边无俗语，门外是前生。 
塔见移来影，钟闻过去声。一斋唯默坐，应笑我营营。主



   卷720_35 【湖外寄处宾上人】裴说 

怪得意相亲，高携一轴新。能搜大雅句，不似小乘人。 
岳麓擎枯桧，潇湘吐白蘋。他年遇同道，为我话风尘。斋



   卷720_36 【寄贯休】裴说 

忆昔与吾师，山中静论时。总无方是法，难得始为诗。 
冻犬眠干叶，饥禽啄病梨。他年白莲社，犹许重相期。古



   卷720_37 【寄僧尚颜】裴说 

曾居五老峰，所得共谁同。才大天全与，吟精楚欲空。 
客来庭减日，鸟过竹生风。早晚摇轻拂，重归瀑布中。知



   卷720_38 【哭处默上人】裴说 

凄凉繐幕下，香吐一灯分。斗老输寒桧，留闲与白云。 
挈盂曾几度，传衲不教焚。泣罢重回首，暮山钟半闻。主



   卷720_39 【庐山瀑布】裴说 

静景凭高望，光分翠嶂开。嶮飞千尺雪，寒扑一声雷。 
过去云冲断，旁来烧隔回。何当住峰下，终岁绝尘埃。斋



   卷720_40 【华山上方】裴说 

独上上方上，立高聊称心。气冲云易黑，影落县多阴。 
有云草不死，无风松自吟。会当求大药，他日复追寻。古



   卷720_41 【咏鹦鹉】裴说 

常贵西山鸟，衔恩在玉堂。语传明主意，衣拂美人香。 
缓步寻珠网，高飞上画梁。长安频道乐，何日从君王。知



   卷720_42 【鹭鸶】裴说 

秋江清浅时，鱼过亦频窥。却为分明极，翻成所得迟。 
浴偎红日色，栖压碧芦枝。会共鹓同侣，翱翔应可期。主



   卷720_43 【牡丹】裴说 

数朵欲倾城，安同桃李荣。未尝贫处见，不似地中生。 
此物疑无价，当春独有名。游蜂与蝴蝶，来往自多情。斋



   卷720_44 【见王贞白】裴说 

共贺登科后，明宣入紫宸。又看重试榜，还见苦吟人。 
此得名浑别，归来话亦新。分明一枝桂，堪动楚江滨。古



   卷720_45 【经杜工部坟】裴说 

骚人久不出，安得国风清。拟掘孤坟破，重教大雅生。 
皇天高莫问，白酒恨难平。悒怏寒江上，谁人知此情。知



   卷720_46 【寄僧知乾】裴说 

貌高清入骨，帝里旧临坛。出语经相似，行心佛证安。斋



   卷720_47 【乱中偷路入故乡】裴说 

愁看贼火起诸烽，偷得馀程怅望中。
一国半为亡国烬，数城俱作古城空。



   卷720_48 【蔷薇】裴说 

一架长条万朵春，嫩红深绿小窠匀。
只应根下千年土，曾葬西川织锦人。



   卷720_49 【春日山中竹】裴说 

数竿苍翠拟龙形，峭拔须教此地生。
无限野花开不得，半山寒色与春争。



   卷720_50 【柳】裴说 

高拂危楼低拂尘，灞桥攀折一何频。
思量却是无情树，不解迎人只送人。



   卷720_51 【岳阳兵火后题僧舍】裴说 

十年兵火真多事，再到禅扉却破颜。
唯有两般烧不得，洞庭湖水老僧闲。



   卷720_52 【句】裴说 

读书贫里乐，搜句静中忙。（《苕溪渔隐》）斋

苦吟僧入定，得句将成功。（以下《诗话》）主

是事精皆易，唯诗会却难。（《赠贯休》）知

因携一家住，赢得半年吟。（《石首县》）古

吟馀潮入浦，坐久烧移山。（《湘江》）斋

三年清似水，六月冷如冰。（《赠县令》）主

一通红锦重，三事紫罗轻。（以下《绣石书堂》）知

瘦肌寒带粟，病眼馁生花。古

避乱一生多。斋

雪留寒竹寺舍冷，风撼早梅城郭香。（《锦绣万花谷》）主

画球轻蹴壶中地，彩索高飞掌上身。（清明，事文类聚）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十二 
 
   
　 
　

　
 　



   卷722_1 【题薛少府庄】李洞 

何须凿井饮，门占古溪居。寂寞苔床卧，寒虚玉柄书。 
有期登白阁，又得赏红蕖。清浅蒲根水，时看鹭啄鱼。古



   卷722_2 【寄太白隐者】李洞 

开辟已来雪，为山长欠春。高遮辞碛雁，寒噤入川人。 
栈阁交冰柱，耕樵隔日轮。此中栖息者，不识两京尘。知



   卷722_3 【秋宿青龙禅阁】李洞 

前山不可望，暮色渐沉规。日转须弥北，蟾来渤海西。 
风铃乱僧语，霜枿欠猿啼。阁外千家月，分明见里迷。主



   卷722_4 【登圭峰旧隐寄荐福栖白上人】李洞 

返照塔轮边，残霖滴几悬。夜寒吟病甚，秋健讲声圆。 
粟穗干灯焰，苔根浊水泉。西峰埋藓石，秋月即师禅。斋



   卷722_5 【将之蜀别友人】李洞 

嘉陵雨色青，澹别酌参苓。到蜀高诸岳，窥天合四溟。 
书来应隔雪，梦觉已无星。若遇多吟友，何妨勘竺经。古



   卷722_6 【吊膳曹从叔郎中】李洞 

华省支残俸，寒蔬办祭稀。安坟对白阁，买石折朱衣。 
蜀客弹琴哭，江鸥入宅飞。帆吹佳句远，不独遍王畿。知



   卷722_7 【乱后龙州送郑郎中兼寄郑侍御】李洞 

待车登叠嶂，经乱集鴒原。省坏兰终洁，台寒柏有根。 
县清江入峡，楼静雪连村。莫隐匡山社，机云受晋恩。主



   卷722_8 【段秀才溪居送从弟游泾陇】李洞 

抱疾寒溪卧，因循草木青。相留开夏蜜，辞去见秋萤。 
朔雪痕侵雍，边烽焰照泾。烟沈陇山色，西望涕交零。斋



   卷722_9 【题刘相公光德里新构茅亭】李洞 

野色迷亭晓，龙墀待押班。带涎移海木，兼雪写湖山。 
月白吟床冷，河清直印闲。唐封三万里，人偃翠微间。古



   卷722_10 【江峡寇乱寄怀吟僧】李洞 

半锡探寒流，别师猿鹤洲。二三更后雨，四十字边秋。 
立塞吟霞石，敲鼙看雪楼。扶亲何处隐，惊梦入嵩丘。知



   卷722_11 【贺昭国从叔员外转本曹郎中】李洞 

苔砌塔阴浓，朝回尚叫蛩。粟征山县欠，官转水曹重。 
灯照楼中雨，书求海上峰。诗家无骤显，一一古人踪。主



   卷722_12 【赠宋校书】李洞 

曾伴元戎猎，寒来梦北军。闲身不计日，病鹤放归云。 
石上铺棋势，船中赌酒分。长言买天姥，高卧谢人群。斋



   卷722_13 【越公上人洛中归寄南孟家兄弟】李洞 

洛下因归去，关西忆二龙。笠漫河岸雪，衣着虢城钟。 
睡鸭浮寒水，樵人出远峰。何当化闾俗，护取草堂松。古



   卷722_14 【龙州送裴秀才】李洞 

违拜旆旗前，松阴路半千。楼冲高雪会，驿闭乱云眠。 
榜挂临江省，名题赴宅筵。人求新蜀赋，应贵浣花笺。知



   卷722_15 【题慈恩友人房】李洞 

贾生耽此寺，胜事入诗多。鹤宿星千树，僧归烧一坡。 
塔棱垂雪水，江色映茶锅。长久堪栖息，休言忆镜波。主



   卷722_16 【寄窦禅山薛秀才】李洞 

窦岭吟招隐，新诗满集贤。白衫春絮暖，红纸夏云鲜。 
琴缠江丝细，棋分海石圆。因知醉公子，虚写世人传。斋



   卷722_17 【西蜀与崔先生话东洛旧游】李洞 

王屋峭难名，三刀梦四更。日升当地缺，星尽未天明。 
度雪云林湿，穿松角韵清。崔家开锦浪，忆着水窗声。古



   卷722_18 【上昭国水部从叔郎中】李洞 

极南极北游，东泛复西流。行匝中华地，魂销四海秋。 
题诗在琼府，附舶出青州。不遇一公子，弹琴吊古丘。知



   卷722_19 【题玉芝赵尊师院】李洞 

晓起磬房前，真经诵百篇。漱流星入齿，照镜石差肩。 
静闭街西观，存思海上仙。闲听说五岳，穷遍一根莲。主



   卷722_20 【送卢少府之任巩洛】李洞 

从知东甸尉，铨注似恩除。带土移嵩术，和泉送尹鱼。 
印床寒鹭宿，壁记醉僧书。堂下诸昆在，无妨候起居。斋



   卷722_21 【送人归觐河中】李洞 

青门冢前别，道路武关西。有寺云连石，无僧叶满溪。 
河长随鸟尽，山远与人齐。觐省波涛县，寒窗响曙鸡。古



   卷722_22 【锦城秋寄怀弘播上人】李洞 

极顶云兼冻，孤城露洗初。共辞嵩少雪，久绝贝多书。 
远照雁行细，寒条狖挂虚。分泉煎月色，忆就茗林居。知



   卷722_23 【圭峰溪居寄怀韦曲曹秀才】李洞 

南北飞山雪，万片寄相思。东西曲流水，千声泻别离。 
巴猿学导引，陇鸟解吟诗。翻羡家林赏，世人那得知。主



   卷722_24 【送舍弟之山南】李洞 

南山入谷游，去彻山南州。下马云未尽，听猿星正稠。 
印茶泉绕石，封国角吹楼。远宦有何兴，贫兄无计留。斋



   卷722_25 【题南鉴公山房】李洞 

竹房开处峭，迥挂半山灯。石磬敲来穴，不知何代僧。 
讲归双袖雪，禅起一盂冰。唯说黄桑屐，当时着秣陵。古



   卷722_26 【送知己】李洞 

郡清官舍冷，枕席溅山泉。药气来人外，灯光到鹤边。 
梦秦书印斗，思越画渔船。掷笏南归去，波涛路几千。知



   卷722_27 【送人赴职湘潭】李洞 

南征虽赴辟，其奈负高科。水合湘潭住，山分越国多。 
梅花雪共下，文□□相和。白发陪官宴，红旗影里歌。主



   卷722_28 【过野叟居】李洞 

野人居止处，竹色与山光。留客羞蔬饭，洒泉开草堂。 
雨馀松子落，风过朮苗香。尽日无炎暑，眠君青石床。斋



   卷722_29 【吊郑宾客】李洞 

朝行丧名节，岳色惨天风。待漏秋吟断，焚香夜直空。 
骨寒依垄草，家尽逐边鸿。一吊知音后，归来碎峄桐。古



   卷722_30 【送从叔书记山阴隐居】李洞 

山顶绝茅居，云泉绕枕虚。烧移僧影瘦，风展鹭行疏。 
卷箔清江月，敲松紫阁书。由来簪组贵，不信教猿锄。知



   卷722_31 【避暑庄严禅院】李洞 

定里无烦热，吟中达性情。入林逢客话，上塔接僧行。 
八水皆知味，诸翁尽得名。常论冰井近，莫便厌浮生。主



   卷722_32 【寄清演】李洞 

忽闻清演病，可料苦吟身。不见近诗久，徒言华发新。 
别来山已破，住处月为邻。几绕庭前树，于今四十春。斋



   卷722_33 【迁村居二首】李洞 

移居入村宇，树阙见城隍。云水虽堪画，恩私不可忘。 
猿涎滴鹤氅，麈尾拂僧床。弃逐随樵牧，何由报稻粱。古

歌乐听常稀，茅亭静掩扉。槎来垂钓次，月落问安归。 
远客传烧研，幽禽看衲衣。眼前无俗事，松雨蜀山辉。主



   卷722_34 【出山睹春榜】李洞 

未老鬓毛焦，心归向石桥。指霞辞二纪，吟雪遇三朝。 
连席频登相，分廊尚祝尧。回眸旧行侣，免使负嵩樵。斋



   卷722_35 【贾岛墓】李洞 

一第人皆得，先生岂不销。位卑终蜀士，诗绝占唐朝。 
旅葬新坟小，魂归故国遥。我来因奠洒，立石用为标。古



   卷722_36 【观水墨障子】李洞 

若非神助笔，砚水恐藏龙。研尽一寸墨，扫成千仞峰。 
壁根堆乱石，床罅插枯松。岳麓穿因鼠，湘江绽为蛩。 
挂衣岚气湿，梦枕浪头舂。只为少颜色，时人著意慵。古



   卷722_37 【对棋】李洞 

小槛明高雪，幽人斗智棋。日斜抛作劫，月午蹙成迟。 
倚杖湘僧算，翘松野鹤窥。侧楸敲醒睡，片石夹吟诗。 
雨点奁中渍，灯花局上吹。秋涛寒竹寺，此兴谢公知。古



   卷722_38 【题竹溪禅院】李洞 

溪边山一色，水拥竹千竿。鸟触翠微湿，人居酷暑寒。 
风摇瓶影碎，沙陷履痕端。爽极青崖树，平流绿峡滩。 
闲来披衲数，涨后卷经看。三境通禅寂，嚣尘染著难。古



   卷722_39 【投献吏部张侍郎十韵】李洞 

苔染马蹄青，何曾似在城。不于僧院宿，多傍御沟行。 
隐岫侵巴叠，租田带渭平。肩囊寻省寺，袖轴遍公卿。 
梦入连涛郡，书来积雪营。泪随边雁堕，魂逐夜蝉惊。 
发愤巡江塔，无眠数县更。玄都一病客，兴善几回莺。 
贡艺披沙细，酬恩戴岳轻。心期公子念，滴酒在雕楹。主



   卷722_40 【终南山二十韵】李洞 

关内平田窄，东西截杳冥。雨侵诸县黑，云破九门青。 
暂看犹无暇，长栖信有灵。古苔秋渍斗，积雾夜昏萤。 
怒恐撞天漏，深疑隐地形。盘根连北岳，转影落南溟。 
穷穴何山出，遮蛮上国宁。残阳高照蜀，败叶远浮泾。 
劚竹烟岚冻，偷湫雨雹腥。闲房僧灌顶，浴涧鹤遗翎。 
梯滑危缘索，云深静唱经。放泉惊鹿睡，闻磬得人醒。 
踏著神仙宅，敲开洞府扃。棋残秦士局，字缺晋公铭。 
一谷势当午，孤峰耸起丁。远平丹凤阙，冷射五侯厅。 
万丈冰声折，千寻树影停。望中仙岛动，行处月轮馨。 
叠石移临砌，研胶泼上屏。明时献君寿，不假老人星。斋



   卷722_41 【秋日同觉公上人眺慈恩塔六韵】李洞 

九级耸莲宫，晴登袖拂虹。房廊窥井底，世界出笼中。 
照牖三山火，吹铃八极风。细闻槎客语，遥辨海鱼冲。 
禁静声连北，江寒影在东。谒师开秘锁，尘日闭虚空。斋



   卷722_42 【感知上刑部郑侍郎】李洞 

寄掩白云司，蜀都高卧时。邻僧照寒竹，宿鸟动秋池。 
帝诵嘉莲表，人吟宝剑诗。石渠流月断，画角截江吹。 
闲出黄金勒，前飞白鹭鹚。公心外国说，重望两朝推。 
静藓斜圭影，孤窗响锡枝。兴幽松雪见，心苦砚冰知。 
缘杖虫声切，过门马足迟。漏残终卷读，日下大名垂。 
平碛容雕上，仙山许狖窥。数联金口出，死免愧丘为。古



   卷722_43 【叙事寄荐福栖白（一作听白公话旧）】李洞 

险倚石屏风，秋涛梦越中。前朝吟会散，故国讲流终。 
北地闻巴狖，南山见碛鸿。楼高惊雨阔，木落觉城空。 
兔满期姚监，蝉稀别楚公。净瓶光照客，拄杖朽生虫。 
平地塔千尺，半空灯一笼。祝尧谈几句，旋泻海涛东。斋



   卷722_44 【送龙州田使君旧诗家】李洞 

御札轸西陲，龙州出牧时。度关云作雪，挂栈水成澌。 
剑淬号猿岸，弓悬宿鹤枝。江灯混星斗，山木乱枪旗。 
锁库休秤药，开楼又见诗。无心陪宴集，吟苦忆京师。斋



   卷722_45 【和知己赴任华州】李洞 

东门罢相郡，此拜动京华。落日开宵印，初灯见早麻。 
鹤身红旆拂，仙掌白云遮。塞色侵三县，河声聒两衙。 
松根醒客酒，莲座隐僧家。一道帆飞直，中筵岳影斜。 
书名寻雪石，澄鼎露金沙。锁合眠关吏，杯寒啄庙鸦。 
分台话嵩洛，赛雨恋烟霞。树谷期招隐，吟诗煮柏茶。知



   卷722_46 【题咸阳楼】李洞 

晚亚古城门，凭高黯客魂。塞侵秦旧国，河浸汉荒村。 
客路飏书烬，人家带水痕。猎频虚冢穴，耕苦露松根。 
墙外峰粘汉，冰中日晃原。断碑移作砌，广第灌成园。 
北马疑眠碛，南人忆钓湓。桥闲野鹿过，街静禁鸦翻。 
滩鼓城隍动，云冲太白昏。标衣多吕裔，荷锸或刘孙。 
吊问难知主，登攀强滴樽。不能扶壮势，冠剑惜乾坤。主



   卷722_47 【赠兴善彻公上人】李洞 

师资怀剑外，徒步管街东。九里山横烧，三条木落风。 
古池曾看鹤，新塔未吟虫。夜久龙髯冷，年多麈尾空。 
心宗本无碍，问学岂难同。主



   卷722_48 【龙池春草】李洞 

龙池清禁里，芳草傍池春。旋长方遮岸，全生不染尘。 
和风轻动色，湛露静流津。浅得承天步，深疑绕御轮。 
鱼寻倒影没，花带湿光新。肯学长河畔，绵绵思远人。主



   卷722_49 【秋宿梓州牛头寺】李洞 

月去檐三尺，川云入寺楼。灵山顿离众，列宿不多稠。 
篆字焚初缺，翻经诵若流。窗闲二江冷，帘卷半空秋。 
诏散松梢别，棋终竹节收。静增双阙念，高并五翁游。 
鹤梦生红日，云闲锁梓州。望空工部眼，搔乱广文头。 
石室僧调马，银河客问牛。晓楼归下界，大地一浮沤。古



   卷722_50 【送韦太尉自坤维除广陵】李洞 

全蜀拜扬州，征东辍武侯。直来万里月，旁到五峰秋。 
幢冷遮高雪，旗闲卓乱流。谢朝明主喜，登省旧寮愁。 
隔海城通舶，连河市响楼。千官倚元老，虚梦法云游。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十三 
 
   
　 
　

　
 　



   卷723_1 【赠曹郎中崇贤所居（一作上崇贤曹郎中）】李洞 

闲坊宅枕穿宫水，听水分衾盖蜀缯。药杵声中捣残梦， 
茶铛影里煮孤灯。刑曹树荫千年井，华岳楼开万仞冰。 
诗句变风官渐紧，夜涛舂断海边藤。斋



   卷723_2 【赠昭应沈少府】李洞 

行宫接县判云泉，袍色虽青骨且仙。鄠杜忆过梨栗墅， 
潇湘曾棹雪霜天。华山僧别留茶鼎，渭水人来锁钓船。 
东送西迎终几考，新诗觅得两三联。斋



   卷723_3 【上司空员外】李洞 

禅心高卧似疏慵，诗客经过不厌重。藤杖几携量碛雪， 
玉鞭曾把数嵩峰。夜眠古巷当城月，秋直清曹入省钟。 
禹凿故山归未得，河声暗老两三松。斋



   卷723_4 【叙旧游寄栖白】李洞 

老着重袍坐石房，竺经休讲白眉长。省冲鼍没投江岛， 
曾看鱼飞倚海樯。晓炙冻盂原日气，夜挑莲碗禁灯光。 
吟诗五岭寻无可，倏忽如今四十霜。斋



   卷723_5 【哭栖白供奉】李洞 

闻说孤窗坐化时，白莎萝雨滴空池。吟诗堂里秋关影， 
礼佛灯前夜照碑。贺雪已成金殿梦，看涛终负石桥期。 
逢山对月还惆怅，争得无言似祖师。斋



   卷723_6 【赠入内供奉僧】李洞 

内殿谈经惬帝怀，沃州归隐计全乖。数条雀尾来南海， 
一道蝉声噪御街。石枕纹含山里叶，铜瓶口塞井中柴。 
因逢夏日西明讲，不觉宫人拔凤钗。斋



   卷723_7 【感恩书事寄上集义司徒相公】李洞 

积雪峰西遇奖称，半家寒骨起沟塍。镇时贤相回人镜， 
报德慈亲点佛灯。授钺已闻诸国静，坐筹重见大河澄。 
功居第一图烟阁，依旧终南满杜陵。斋



   卷723_8 【赠永崇李将军充襄阳制置使】李洞 

拜官门外发辉光，宿卫阴符注几行。行处近天龙尾滑， 
猎时陪帝马鬃香。九城王气生旗队，万里寒风入箭疮。 
从此浩然声价歇，武中还有李襄阳。斋



   卷723_9 【寄淮海惠泽上人】李洞 

海涛痕满旧征衣，长忆初程宿翠微。竹里桥鸣知马过， 
塔中灯露见鸿飞。眉毫别后应盈尺，岩木居来定几围。 
他日愿师容一榻，煎茶扫地学忘机。斋



   卷723_10 【春日隐居官舍感怀】李洞 

风吹烧烬杂汀沙，还似青溪旧寄家。入户竹生床下叶， 
隔窗莲谢镜中花。苔房毳客论三学，雪岭巢禽看两衙。 
销得人间无限事，江亭月白诵南华。斋



   卷723_11 【春日即事寄一二知己】李洞 

浴马池西一带泉，开门景物似樊川。朱衣映水人归县， 
白羽遗泥鹤上天。索米夜烧风折木，无车春养雪藏鞭。 
缙绅处士知章句，忍使孤窗枕泪眠。斋



   卷723_12 【废寺闲居寄怀一二罢举知己（一作省归郎）】李洞 

病居废庙冷吟烟，无力争飞类病蝉。槐省老郎蒙主弃， 
月陂孤客望谁怜。税房兼得调猿石，租地仍分浴鹤泉。 
处世堪惊又堪愧，一坡山色不论钱。斋



   卷723_13 【题尼大德院】李洞 

云鬟早岁断金刀，戒律曾持五百条。台上灯红莲叶密， 
眉间毫白黛痕销。绣成佛国银为地，画出王城雪覆桥。 
清净高楼松桧寺，世雄翻愧自低腰。斋



   卷723_14 【怀张乔张霞】李洞 

西风吹雨叶还飘，忆我同袍隔海涛。江塔眺山青入佛， 
边城履雪白连雕。身离世界归天竺，影挂虚空度石桥。 
应念无成独流转，懒磨铜片鬓毛焦。斋



   卷723_15 【赠徐山人】李洞 

徐生何代降坤维，曾伴园公采紫芝。瓦砾变黄忧世换， 
髭须放白怕人疑。山房古竹粗于树，海岛灵童寿等龟。 
知叹有唐三百载，光阴未抵一先棋。斋



   卷723_16 【寄南岳僧】李洞 

新秋日后晒书天，白日当松影却圆。五字句求方寸佛， 
一条街擘两行蝉。不曾著事于机内，长合教山在眼前。 
花落俦公房外石，调猿弄虎叹无缘。斋



   卷723_17 【华山】李洞 

碧山长冻地长秋，日夕泉源聒华州。万户烟侵关令宅， 
四时云在使君楼。风驱雷电临河震，鹤引神仙出月游。 
峰顶高眠灵药熟，自无霜雪上人头。斋



   卷723_18 【和曹监春晴见寄】李洞 

竺庙邻钟震晓鸦，春阴盖石似仙家。兰台架列排书目， 
顾渚香浮瀹茗花。胶溜石松粘鹤氅，泉离冰井熨僧牙。 
功成名著扁舟去，愁睹前题罩碧纱。斋



   卷723_19 【赠三惠大师】李洞 

枫猿峤角别多时，二教兼修内学师。药树影中频缀偈， 
莲峰朵下几窥棋。游归笋长齐童子，病起巢成露鹤儿。 
诏落五天开夏讲，两街人竞礼长眉。斋



   卷723_20 【送醉画王处士】李洞 

几年乘兴住南吴，狂醉兰舟夜落湖。别后鹤毛描转细， 
近来牛角饮还粗。同餐夏果山何处，共钓秋涛石在无。 
关下相逢怪予老，篇章役思绕寰区。斋



   卷723_21 【闻杜鹃】李洞 

万古潇湘波上云，化为流血杜鹃身。长疑啄破青山色， 
只恐啼穿白日轮。花落玄宗回蜀道，雨收工部宿江津。 
声声犹得到君耳，不见千秋一甑尘。斋



   卷723_22 【赋得送轩辕先生归罗浮山】李洞 

旧山归隐浪摇青，绿鬓山童一帙经。诗帖布帆猿鸟看， 
药煎金鼎鬼神听。洞深头上聆仙语，船静鼻中闻海腥。 
此处先生应不住，吾君南望漫劳形。斋



   卷723_23 【送包处士】李洞 

秋思枕月卧潇湘，寄宿慈恩竹里房。性急却于棋上慢， 
身闲未免药中忙。休抛手网惊龙睡，曾挂头巾拂鸟行。 
闻说石门君旧隐，寒峰溅瀑坏书堂。斋



   卷723_24 【赠庞炼师（女人）】李洞 

家住涪江汉语娇，一声歌戛玉楼箫。睡融春日柔金缕， 
妆发秋霞战翠翘。两脸酒醺红杏妒，半胸酥嫩白云饶。 
若能携手随仙令，皎皎银河渡鹊桥。斋



   卷723_25 【送友罢举赴边职】李洞 

出剡篇章入洛文，无人细读叹俱焚。莫辞秉笏随红旆， 
便好携家住白云。过水象浮蛮境见，隔江猿叫汉州闻。 
高谈阔略陈从事，盟誓边庭壮我军。斋



   卷723_26 【病猿】李洞 

瘦缠金锁惹朱楼，一别巫山树几秋。寒想蜀门清露滴， 
暖怀湘岸白云流。罢抛檐果沉僧井，休拗崖冰溅客舟。 
啼过三声应有泪，画堂深不彻王侯。斋



   卷723_27 【毙驴】李洞 

蹇驴秋毙瘗荒田，忍把敲吟旧竹鞭。三尺焦桐背残月， 
一条藜杖卓寒烟。通吴白浪宽围国，倚蜀青山峭入天。 
如画海门支肘望，阿谁家卖钓鱼船。斋



   卷723_28 【宿叶公棋阁】李洞 

带风棋阁竹相敲，局莹无尘拂树梢。日到长天征未断， 
钟来岳顶劫须抛。挑灯雪客栖寒店，供茗溪僧爇废巢。 
因悟修身试贪教，不须焚火向三茅。斋



   卷723_29 【送郤先辈归觐华阴】李洞 

桂枝博得凤栖枝，欢觐家僮舞翠微。僧向瀑泉声里贺， 
鸟穿仙掌指间飞。休停砚笔吟荒庙，永别灯笼赴锁闱。 
骚雅近来颓丧甚，送君傍觉有光辉。斋



   卷723_30 【赠可上人】李洞 

寺门和鹤倚香杉，月吐秋光到思嚵。将法传来穿泱漭， 
把诗吟去入嵌岩。模糊书卷烟岚滴，狼藉衣裳瀑布缄。 
不断清风牙底嚼，无因内殿得名衔。斋



   卷723_31 【东川高仆射】李洞 

油幢影里拜清风，十里貔貅一片雄。三印锁开霜满地， 
四门关定月当空。泉浮山叶人家过，诏惹垆香鸟道通。 
新起画楼携客上，弦歌筵内海榴红。斋



   卷723_32 【宿成都松溪院】李洞 

松持节操溪澄性，一炷烟岚压寺隅。翡翠鸟飞人不见， 
琉璃瓶贮水疑无。夜闻子落真山雨，晓汲波圆入画图。 
尘拥蜀城抽锁后，此中犹梦在江湖。斋



   卷723_33 【吊曹监】李洞 

宅上愁云吹不散，桂林诗骨葬云根。满楼山色供邻里， 
一洞松声付子孙。甘露施衣封泪点，秘书取集印苔痕。 
吟魂醉魄归何处，御水呜呜夜绕门。斋



   卷723_34 【赠长安毕郎中】李洞 

高门寒沼水连云，鹭识朱衣傍主人。地肺半边晴带雪， 
天街一面静无尘。朝回座客酬琴价，衙退留僧写鹤真。 
从此几迁为计相，蓬莱三刻奏东巡。斋



   卷723_35 【寄东蜀幕中友】李洞 

官亭池碧海榴殷，遥想清才倚画栏。柳絮涨天笼地暖， 
角声经雨透云寒。晓侵台座香烟湿，夜草军书蜡炬干。 
为话门人吟太苦，风摧兰秀一枝残。斋



   卷723_36 【曲江渔父】李洞 

儿孙闲弄雪霜髯，浪飐南山影入檐。卧稳篷舟龟作枕， 
病来茅舍网为帘。值春游子怜莼滑，通蜀行人说鲙甜。 
数尺寒丝一竿竹，岂知浮世有猜嫌。斋



   卷723_37 【和刘驾博士赠庄严律禅师】李洞 

人言紫绶有光辉，不二心观似草衣。尘劫自营还自坏， 
禅门无住亦无归。松根穴蚁通山远，塔顶巢禽见海微。 
每话南游偏起念，五峰波上入船扉。斋



   卷723_38 【智新上人话旧】李洞 

蟋蟀灯前话旧游，师经几夏我经秋。金陵市合月光里， 
甘露门开峰朵头。晴眺远帆飞入海，夜禅阴火吐当楼。 
相看未得东归去，满壁寒涛泻白鸥。斋



   卷723_39 【和淮南太尉留题凤州王氏别业】李洞 

清秋看长鹭雏成，说向湘僧亦动情。节屋折将松上影， 
印龛移锁月中声。野人陪赏增诗价，太尉因居著谷名。 
闲想此中遗胜事，宿斋吟绕凤池行。斋



   卷723_40 【乙酉岁自蜀随计趁试不及】李洞 

客卧涪江蘸月厅，知音唤起进趋生。寒梅折后方离蜀， 
腊月圆前未到京。风卷坏亭羸仆病，雪糊危栈蹇驴行。 
文昌一试应关分，岂校褒斜两日程。斋



   卷723_41 【龙州韦郎中先梦六赤，后因打叶子以诗上】李洞 

红蜡香烟扑画楹，梅花落尽庾楼清。光辉圆魄衔山冷， 
彩镂方牙着腕轻。宝帖牵来狮子镇，金盆引出凤凰倾。 
微黄喜兆庄周梦，六赤重新掷印成。斋



   卷723_42 【和寿中丞伤猿】李洞 

遗挂朱栏锁半寻，清声难买恨黄金。悬崖接果今何在， 
浅井窥星影已沉。归宅叶铺曾睡石，入朝灯照旧啼林。 
小山罢绕随湘客，高树休升对岳禽。天竺省怜伤倍切， 
亲知宽和思难任。相门恩重无由报，竟托仙郎日夜吟。主



   卷723_43 【上灵州令狐相公（一作赠高仆射自安西赴阙）】李洞 

征蛮破虏汉功臣，提剑归来万里身。
笑倚凌烟金柱看，形容憔悴老于真。



   卷723_44 【寓言】李洞 

三千宫女露蛾眉，笑煮黄金日月迟。
麟凤隔云攀不及，空山惆怅夕阳时。



   卷723_45 【客亭对月】李洞 

游子离魂陇上花，风飘浪卷绕天涯。
一年十二度圆月，十一回圆不在家。



   卷723_46 【宿鄠郊赠罗处士】李洞 

川静星高栎已枯，南山落石水声粗。
白云钓客窗中宿，卧数嵩峰听五湖。



   卷723_47 【有寄】李洞 

爱酒耽棋田处士，弹琴咏史贾先生。
御沟临岸有云石，不见鹤来何处行。



   卷723_48 【送三藏归西天国】李洞 

十万里程多少碛，沙中弹舌授降龙。
五天到日应头白，月落长安半夜钟。



   卷723_49 【金陵怀古】李洞 

古来无此战争功，日日戈船卷海风。
一遇灵鳌开睡眼，六朝灰尽九江空。



   卷723_50 【长安县厅】李洞 

主人寂寞客屯邅，愁绝终南满案前。
乞取中庭藤五尺，为君高劚扣青天。



   卷723_51 【题晰上人贾岛诗卷】李洞 

贾生诗卷惠休装，百叶莲花万里香。
供得半年吟不足，长须字字顶司仓。



   卷723_52 【送僧清演归山】李洞 

毛褐斜肩背负经，晓思吟入窦山青。
峰前野水横官道，踏着秋天三四星。



   卷723_53 【赠僧】李洞 

不羡王公与贵人，唯将云鹤自相亲。
闲来石上观流水，欲洗禅衣未有尘。



   卷723_54 【题学公院池莲】李洞 

竹引山泉玉甃池，栽莲莫怪藕生丝。
如何不似麻衣客，坐对秋风待一枝。



   卷723_55 【山居喜友人见访】李洞 

入云晴劚茯苓还，日暮逢迎木石间。
看待诗人无别物，半潭秋水一房山。



   卷723_56 【秋宿长安韦主簿厅】李洞 

水木清凉夜直厅，愁人楼上唱寒更。
坐劳同步帘前月，鼠动床头印锁声。



   卷723_57 【冬忆友人】李洞 

吟上山前数竹枝，叶翻似雪落霏霏。
枕前明月谁动影，睡里惊来不觉归。



   卷723_58 【怀圭峰影林泉】李洞 

吾家旧物贾生传，入内遥分锡杖泉。
鹤去帝移宫女散，更堪呜咽过楼前。



   卷723_59 【赠青龙印禅师】李洞 

雨涩秋刀剃雪时，庵前曾礼草堂师。
居人昨日相过说，鹤已生孙竹满池。



   卷723_60 【戏赠侯常侍】李洞 

葛洪卷与江淹赋，名动天边傲石居。
两蜀词人多载后，同君讳却马相如。



   卷723_61 【绣岭宫词】李洞 

春日迟迟春草绿，野棠开尽飘香玉。
绣岭宫前鹤发翁，犹唱开元太平曲。



   卷723_62 【中秋月（一作廖凝诗）】李洞 

九十日秋色，今秋已半分。孤光吞列宿，四面绝微云。 
众木排疏影，寒流叠细纹。遥遥望丹桂，心绪更纷纷。知



   卷723_63 【宿书僧院】李洞 

夜水笔前澄，时推外学能。书成百个字，庭转几遭灯。 
寄墨大坛吏，分笺蜀国僧。为题江寺塔，牌挂入云层。主



   卷723_64 【雪】李洞 

迢迢来极塞，连阙谓风吹。禅客呵金锡，征人擘冻旗。 
细填虫穴满，重压鹤巢欹。有影晴飘野，无声夜落池。 
正繁秦甸暖，渐厚楚宫饥。冻挹分泉涩，光凝二阁痴。 
踏遗兰署迹，听起石门思。用表丰年瑞，无令扫玉墀。知



   卷723_65 【述怀二十韵献覃怀相公】李洞 

帝梦求良弼，生申属圣明。青云县器业，白日贯忠贞。 
霭霭随春动，忻忻共物荣。静宜浮竞息，坐觉好风生。 
万国闻应跃，千门望尽倾。瑞含杨柳色，气变管弦声。 
百辟寻知度，三阶正有程。鲁儒规蕴藉，周诰美和平。 
碧水遗幽抱，朱丝寄远情。风流秦印绶，仪表汉公卿。 
忠谠期登用，回邪自震惊。云开长剑倚，路绝一峰横。 
九野方无事，沧溟本不争。国将身共计，心与众为城。 
早晚中条下，红尘一顾清。南潭容伴鹤，西笑忽迁莺。 
折树恩难报，怀仁命甚轻。二年犹困辱，百口望经营。 
未在英侯选，空劳短羽征。知音初相国，从此免长鸣。主



   卷723_66 【岁暮自广江至新兴往复中题峡山寺】李洞 

薄暮缘西峡，停桡一访僧。鹭巢行卧柳，猿饮倒垂藤。 
水曲岩千叠，云深树百层。山风寒殿磬，溪雨夜船灯。 
滩涨危槎没，泉冲怪石崩。中台一襟泪，岁杪别良朋。主



   卷723_67 【冬日送凉州刺史】李洞 

宠饯西门外，双旌出汉陵。未辞金殿日，已梦雪山灯。 
地远终峰尽，天寒朔气凝。新年行已到，旧典听难胜。 
吏扫盘雕影，人遮散马乘。移军驼驮角，下塞掾河冰。 
猎近昆仑兽，吟招碛石僧。重输右藏实，方见左车能。 
兵聚边风急，城宽夜月澄。连营烟火岭，望诏几回登。古



   卷723_68 【过贾浪仙旧地】李洞 

鹤外唐来有谪星，长江东注冷沧溟。境搜松雪仙人岛， 
吟歇林泉主簿厅。片月已能临榜黑，遥天何益抱坟青。 
年年谁不登高第，未胜骑驴入画屏。古



   卷723_69 【句】李洞 

公道此时如不得，昭陵恸哭一生休。（《北梦琐言》云： 
洞三榜，裴贽第二榜。策夜，帘前献诗云云。寻卒蜀中。 
贽无子，人谓屈洞所致）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十四 
 
   
　 
　

　
 　



   卷724_1 【酬友生早秋】唐求 

彤云将欲罢，蝉柳响如秋。雾散九霄近，日程三伏愁。 
残阳宿雨霁，高浪碎沙沤。袪足馀旬后，分襟任自由。古



   卷724_2 【晓发】唐求 

旅馆候天曙，整车趋远程。几处晓钟断，半桥残月明。 
沙上鸟犹在，渡头人未行。去去古时道，马嘶三两声。知



   卷724_3 【客行】唐求 

上山下山去，千里万里愁。树色野桥暝，雨声孤馆秋。 
南北眼前道，东西江畔舟。世人重金玉，无金徒远游。主



   卷724_4 【题郑处士隐居】唐求 

不信最清旷，及来愁已空。数点石泉雨，一溪霜叶风。 
业在有山处，道成无事中。酌尽一尊酒，病夫颜亦红。斋



   卷724_5 【古寺】唐求 

路傍古时寺，寥落藏金容。破塔有寒草，坏楼无晓钟。 
乱纸失经偈，断碑分篆踪。日暮月光吐，绕门千树松。古



   卷724_6 【赠著上人】唐求 

掩门江上住，尽日更无为。古木坐禅处，残星鸣磬时。 
水浇冰滴滴，珠数落累累。自有闲行伴，青藤杖一枝。知



   卷724_7 【马嵬感事】唐求 

冷气生深殿，狼星渡远关。九城鼙鼓内，千骑道途间。 
凤髻随秋草，鸾舆入暮山。恨多留不得，悲泪满龙颜。主



   卷724_8 【赠行如上人】唐求 

不知名利苦，念佛老岷峨。衲补云千片，香烧印一窠。 
恋山人事少，怜客道心多。日日斋钟后，高悬滤水罗。斋



   卷724_9 【送友人归邛州】唐求 

鹤鸣山下去，满箧荷瑶琨。放马荒田草，看碑古寺门。 
渐寒沙上雨，欲暝水边村。莫忘分襟处，梅花扑酒尊。古



   卷724_10 【和舒上人山居即事】唐求 

败叶填溪路，残阳过野亭。仍弹一滴水，更读两张经。 
暝鸟烟中见，寒钟竹里听。不多山下去，人世尽膻腥。知



   卷724_11 【发邛州寄友人】唐求 

茫茫驱一马，自叹又何之。出郭见山处，待船逢雨时。 
晓鸡鸣野店，寒叶堕秋枝。寂寞前程去，闲吟欲共谁。主



   卷724_12 【舟行夜泊夔州】唐求 

维舟镜面中，迥对白盐峰。夜静沙堤月，天寒水寺钟。 
故园何日到，旧友几时逢。欲作还家梦，青山一万重。斋



   卷724_13 【山东兰若遇静公夜归】唐求 

松门一径微，苔滑往来稀。半夜闻钟后，浑身带雪归。 
问寒僧接杖，辨语犬衔衣。又是安禅去，呼童闭竹扉。古



   卷724_14 【边将】唐求 

三千护塞儿，独自滞边陲。老向二毛见，秋从一叶知。 
地寒乡思苦，天暮角声悲。却被交亲笑，封侯未有期。知



   卷724_15 【秋寄□江舒公】唐求 

故人何处望，秋色满江濆。入水溪虫乱，过桥山路分。 
鹤归松上月，僧入竹间云。莫惜中宵磬，从教梦里闻。主



   卷724_16 【题杨山人隐居】唐求 

深山道者家，门户带烟霞。绿缀沿岩草，红飘落水花。 
半庭栽小树，一径扫平沙。往往溪边坐，持竿到日斜。斋



   卷724_17 【夜上隐居寺】唐求 

寻师拟学空，空住虎溪东。千里照山月，一枝惊鹤风。 
年如流去水，山似转来蓬。尽日都无事，安禅石窟中。古



   卷724_18 【友人见访不值因寄】唐求 

门户寒江近，篱墙野树深。晚风摇竹影，斜日转山阴。 
砌觉披秋草，床惊倒古琴。更闻邻舍说，一只鹤来寻。知



   卷724_19 【涂次偶作】唐求 

岁月客中销，崎岖力自招。问人寻野寺，牵马渡危桥。 
为雨疑天晚，因山觉路遥。前程何处是，一望又迢迢。主



   卷724_20 【送友人江行之庐山肄业】唐求 

蜀国初开棹，庐峰拟拾萤。兽皮裁褥暖，莲叶制衣馨。 
楚水秋来碧，巫山雨后青。莫教衔凤诏，三度到中庭。斋



   卷724_21 【山居偶作】唐求 

趋名逐利身，终日走风尘。还到水边宅，却为山下人。 
僧教开竹户，客许戴纱巾。且喜琴书在，苏生未厌贫。古



   卷724_22 【赠道者】唐求 

披霞戴鹿胎，岁月不能催。饭把琪花煮，衣将藕叶裁。 
鹤从归日养，松是小时栽。往往樵人见，溪边洗药来。知



   卷724_23 【邛州水亭夜宴送顾非熊之官】唐求 

寂寞邛城夜，寒塘对庾楼。蜀关蝉已噪，秦树叶应秋。 
道路连天远，笙歌到晓愁。不堪分袂后，残月正如钩。主



   卷724_24 【题青城山范贤观】唐求 

数里缘山不厌难，为寻真诀问黄冠。苔铺翠点仙桥滑， 
松织香梢古道寒。昼傍绿畦薅嫩玉，夜开红灶撚新丹。 
钟声已断泉声在，风动茅花月满坛。主



   卷724_25 【送僧讲罢归山】唐求 

休将如意辩真空，吹尽天花任晓风。共看玉蟾三皎洁， 
独悬金锡一玲珑。岩间松桂秋烟白，江上楼台晚日红。 
依旧曹溪念经处，野泉声在草堂东。主



   卷724_26 【题友人寓居】唐求 

寓居无不在天涯，莫恨秦关道路赊。缭绕城边山是蜀， 
弯环门外水名巴。黄头卷席宾初散，白鼻嘶风日欲斜。 
何处一声金磬发，古松南畔有僧家。主



   卷724_27 【伤张玖秀才】唐求 

铜梁剑阁几区区，十上探珠不见珠。卞玉影沈沙草暗， 
骅骝声断陇城孤。入关词客秋怀友，出户孀妻晓望夫。 
吴水楚山千万里，旅魂归到故乡无。主



   卷724_28 【题李少府别业】唐求 

寻得仙家不姓梅，马嘶人语出尘埃。竹和庭上春烟动， 
花带溪头晓露开。绕岸白云终日在，傍松黄鹤有时来。 
何年亦作围棋伴，一到松间醉一回。主



   卷724_29 【赠楚公】唐求 

曾闻半偈雪山中，贝叶翻时理尽通。般若恒添持戒力， 
落叉谁算念经功。云间晓月应难染，海上虚舟自信风。 
长说满庭花色好，一枝红是一枝空。主



   卷724_30 【赠王山人】唐求 

红藤一柱脚常轻，日日缘溪入谷行。山下有家身未老， 
灶前无火药初成。经秋少见闲人说，带雨多闻野鹤鸣。 
知到蓬莱难再访，问何方法得长生。主



   卷724_31 【庭竹】唐求 

月笼翠叶秋承露，风亚繁梢暝扫烟。
知道雪霜终不变，永留寒色在庭前。



   卷724_32 【题常乐寺】唐求 

桂冷香闻十里间，殿台浑不似人寰。
日斜回首江头望，一片晴云落后山。



   卷724_33 【题刘炼师归山】唐求 

风急云轻鹤背寒，洞天谁道却归难。
千山万水瀛洲路，何处烟飞是醮坛。



   卷724_34 【酬舒公见寄】唐求 

无客不言云外见，为文长遣世间知。
一声松径寒吟后，正是前山雪下时。



   卷724_35 【巫山下作】唐求 

细腰宫尽旧城摧，神女归山更不来。
唯有楚江斜日里，至今犹自绕阳台。



   卷724_36 【句】唐求 

恰似有龙深处卧，被人惊起黑云生。（《临池洗砚》， 
见《纪事》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十五 
 
   
　 
　

　
 　



   卷725_1 【书怀】于邺 

长安多路岐，西去欲何依。浮世只如此，旧山长忆归。 
自离京国久，应已故人稀。好与孤云住，孤云无是非。知



   卷725_2 【书情】于邺 

负郭有田在，年年长废耕。欲磨秋镜净，恐见白头生。 
未作一旬别，已过千里程。不知书与剑，十载两无成。主



   卷725_3 【涂中作】于邺 

西南千里程，处处有车声。若使地无利，始应人不营。 
天涯犹马到，石迹尚尘生。如此未曾息，蜀山终冀平。斋



   卷725_4 【春过函谷关】于邺 

几度作游客，客行长苦辛。愁看函谷路，老尽布衣人。 
岁远关犹固，时移草亦春。何当名利息，遣此绝征轮。古



   卷725_5 【褒中即事】于邺 

风吹残雨歇，云去有烟霞。南浦足游女，绿蘋应发花。 
远钟当半夜，明月入千家。不作故乡梦，始知京洛赊。知



   卷725_6 【岁暮还家】于邺 

东西流不驻，白日与车轮。残雪半成水，微风应欲春。 
几经他国岁，已减故乡人。回首长安道，十年空苦辛。主



   卷725_7 【还家】于邺 

为客忆归舍，归来还寂寥。壮时看欲过，白首固非遥。 
独酌几回醉，此愁终不销。犹残鸡与犬，驱去住山椒。斋



   卷725_8 【题华山麻处士所居】于邺 

贵贱各扰扰，皆逢朝市间。到此马无迹，始知君独闲。 
冰破听敷水，雪晴看华山。西风寂寥地，唯我坐忘还。古



   卷725_9 【天南怀故人】于邺 

独行千里尘，轧轧转征轮。一别已多日，总看成老人。 
洞庭雪不下，故国草应春。三月烟波暖，南风生绿蘋。知



   卷725_10 【路傍草】于邺 

春至始青青，香车碾已平。不知山下处，来向路傍生。 
每岁有人在，何时无马行。应随尘与土，吹满洛阳城。主



   卷725_11 【秋夕闻雁】于邺 

星汉欲沈尽，谁家砧未休。忽闻凉雁至，如报杜陵秋。 
千树又黄叶，几人新白头。洞庭今夜客，一半却登舟。斋



   卷725_12 【洛中有怀】于邺 

潺潺伊洛河，寂寞少恩波。銮驾久不幸，洛阳春草多。知



   卷725_13 【送魏山韦处士（一作送田处士西游）】于邺 

阴阴亭际间，相顾惨离颜。一片云飞去，嵯峨空魏山。斋



   卷725_14 【白樱桃】于邺 

王母阶前种几株，水晶帘内看如无。
只应汉武金盘上，泻得珊珊白露珠。



   卷725_15 【白樱树】于邺 

记得花开雪满枝，和蜂和蝶带花移。
如今花落游蜂去，空作主人惆怅诗。



   卷725_16 【下第不胜其忿题路左佛庙】于邺 

雀儿未逐飏风高，下视鹰鹯意气豪。
自谓能生千里足，黄昏依旧委蓬蒿。



   卷725_17 【感怀（一作感情）】于邺 

东风吹草色，空使客蹉跎。不设太平险，更应游子多。 
几伤行处泪，一曲醉中歌。尽向青门外，东随渭水波。主



   卷725_18 【游中梁山】于邺 

僻地好泉石，何人曾陆沈。不知青嶂外，更有白云深。 
因此见乔木，几回思旧林。殷勤猿与鸟，唯我独何心。斋



   卷725_19 【寻山】于邺 

到此绝车轮，萋萋草树春。青山如有利，白石亦成尘。 
水阔应无路，松深不见人。如知巢与许，千载迹犹新。古



   卷725_20 【宿江口】于邺 

南渡人来绝，喧喧雁满沙。自生江上月，长有客思家。 
半夜下霜岸，北风吹荻花。自惊归梦断，不得到天涯。知



   卷725_21 【秋夜达萧关】于邺 

扰扰浮梁路，人忙月自闲。去年为塞客，今夜宿萧关。 
辞国几经岁，望乡空见山。不知江叶下，又作布衣还。主



   卷725_22 【斜谷道】于邺 

乱峰连叠嶂，千里绿峨峨。蜀国路如此，游人车亦过。 
远烟当驿敛，骤雨逐风多。独忆紫芝叟，临风歌旧歌。斋



   卷725_23 【过百牢关贻舟中者】于邺 

蜀国少平地，方思京洛间。远为千里客，来度百牢关。 
帆影清江水，铃声碧草山。不因名与利，尔我各应闲。古



   卷725_24 【客中览镜】于邺 

何当开此镜，即见发如丝。白日急于水，少年能几时。 
每逢芳草处，长返故园迟。所以多为客，蹉跎欲怨谁。知



   卷725_25 【长安逢隐者】于邺 

征车千里至，碾遍六街尘。向此有营地，忽逢无事人。 
昔时颜未改，浮世路多新。且脱衣沽酒，终南山欲春。主



   卷725_26 【与僧话旧】于邺 

草堂前有山，一见一相宽。处世贵僧静，青松因岁寒。 
他山逢旧侣，尽日话长安。所以闲行迹，千回绕药栏。斋



   卷725_27 【赠王道士】于邺 

日日市朝路，何时无苦辛。不随丹灶客，终作白头人。 
浮世度千载，桃源方一春。归来华表上，应笑北邙尘。古



   卷725_28 【匣中琴】于邺 

世人无正心，虫网匣中琴。何以经时废，非为娱耳音。 
独令高韵在，谁感隙尘深。应是南风曲，声声不合今。知



   卷725_29 【友人亭松】于邺 

俯仰不能去，如逢旧友同。曾因春雪散，见在华山中。 
何处有明月，访君听远风。相将归未得，各占石岩东。主



   卷725_30 【过洛阳城】于邺 

古来利与名，俱在洛阳城。九陌鼓初起，万车轮已行。 
周秦时几变，伊洛水犹清。二月中桥路，鸟啼春草生。斋



   卷725_31 【客中月（一作望月）】于邺 

离家凡几宵，一望一寥寥。新魄又将满，故乡应渐遥。 
独临彭蠡水，远忆洛阳桥。更有乘舟客，凄然亦驻桡。古



   卷725_32 【王将军宅夜听歌】于邺 

朱槛满明月，美人歌落梅。忽惊尘起处，疑有凤飞来。 
一曲听初彻，几年愁暂开。东南正云雨，不得见阳台。知



   卷725_33 【长信宫】于邺 

莫问古宫名，古宫空有城。惟应东去水，不改旧时声。斋



   卷725_34 【高楼】于邺 

远天明月出，照此谁家楼。上有罗衣裳，凉风吹不休。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十六 
 
   
　 
　

　
 　



   卷726_1 【和三乡诗（会昌时有女子题诗三乡驿和者十人）】陆贞洞 

惆怅残花怨暮春，孤鸾舞镜倍伤神。
清词好个干人事，疑是文姬第二身。



   卷726_2 【和三乡诗】刘谷 

兰蕙芬香见玉姿，路傍花笑景迟迟。
苎萝山下无穷意，并在三乡惜别时。



   卷726_3 【和三乡诗】王祝 

女几山前岚气低，佳人留恨此中题。
不知云雨归何处，空使王孙见即迷。



   卷726_4 【和三乡诗】王涤 

浣纱游女出关东，旧迹新词一梦中。
槐陌柳亭何限事，年年回首向春风。



   卷726_5 【和三乡诗】韦冰 

来时欢笑去时哀，家国迢迢向越台。
待写百年幽思尽，故宫流水莫相催。



   卷726_6 【和三乡诗】李昌邺 

红粉萧娘手自题，分明幽怨发云闺。
不应更学文君去，泣向残花归剡溪。



   卷726_7 【和三乡诗】王硕 

无姓无名越水滨，芳词空怨路傍人。
莫教才子偏惆怅，宋玉东家是旧邻。



   卷726_8 【和三乡诗】李缟 

会稽王谢两风流，王子沉沦谢女愁。
归思若随文字在，路傍空为感千秋。



   卷726_9 【和三乡诗】张绮 

洛川依旧好风光，莲帐无因见女郎。
云雨散来音信断，此生遗恨寄三乡。



   卷726_10 【和三乡诗】高衢 

南北千山与万山，轩车谁不思乡关。
独留芳翰悲前迹，陌上恐伤桃李颜。



   卷726_11 【复睹三乡题处留赠】贾驰 

壁古字未灭，声长响不绝。蕙质本如云，松心应耐雪。 
耿耿离幽谷，悠悠望瓯越。杞妇哭夫时，城崩无此说。知



   卷726_12 【秋入关】贾驰 

河上微风来，关头树初湿。今朝关城吏，又见孤客入。 
上国谁与期，西来徒自急。主



   卷726_13 【咏手二首】赵光远 

妆成皓腕洗凝脂，背接红巾掬水时。薄雾袖中拈玉斝， 
斜阳屏上撚青丝。唤人急拍临前槛，摘杏高揎近曲池。 
好是琵琶弦畔见，细圆无节玉参差。主

撚玉搓琼软复圆，绿窗谁见上琴弦。慢笼彩笔闲书字， 
斜指瑶阶笑打钱。炉面试香添麝炷，舌头轻点贴金钿。 
象床珍簟宫棋处，拈定文楸占角边。斋



   卷726_14 【题妓莱儿壁（一作题北里妓人壁）】赵光远 

鱼钥兽环斜掩门，萋萋芳草忆王孙。醉凭青琐窥韩寿， 
闲掷金梭恼谢鲲。不夜珠光连玉匣，辟寒钗影落瑶尊。 
欲知肠断相思处，役尽江淹别后魂。斋



   卷726_15 【题兴化高田院桥亭】郑良士 

到此溪亭上，浮生始觉非。野僧还惜别，游客亦忘归。 
月满千岩静，风清一磬微。何时脱尘役，杖履愿相依。古



   卷726_16 【游九鲤湖】郑良士 

仄径倾崖不可通，湖岚林霭共溟蒙。九溪瀑影飞花外， 
万树春声细雨中。覆石云闲丹灶冷，采芝人去洞门空。 
我来不乞邯郸梦，取醉聊乘郑国风。古



   卷726_17 【寄富洋院禅者】郑良士 

画破青山路一条，走鞭飞盖去何遥。碍天岩树春先冷， 
锁院溪云昼不销。霅上茗芽因客煮，海南沈屑为斋烧。 
谁能学得空门士，冷却心灰守寂寥。古



   卷726_18 【赠翁承赞漆林书堂诗】萧项 

轺车故国世应稀，昔日书堂二纪归。手植松筠同茂盛， 
身荣金紫倍光辉。入门邻里喧迎接，列坐儿童见等威。 
却对芸窗勤苦处，举头全是锦为衣。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十七 
 
   
　 
　

　
 　



   卷727_1 【喜韩少府见访】胡令能 

忽闻梅福来相访，笑著荷衣出草堂。
儿童不惯见车马，走入芦花深处藏。



   卷727_2 【观郑州崔郎中诸妓绣样（一作咏绣障）】胡令能 

日暮堂前花蕊娇，争拈小笔上床描。
绣成安向春园里，引得黄莺下柳条。



   卷727_3 【小儿垂钓】胡令能 

蓬头稚子学垂纶，侧坐莓苔草映身。
路人借问遥招手，怕得鱼惊不应人。



   卷727_4 【王昭君】胡令能 

胡风似剑锼人骨，汉月如钩钓胃肠。
魂梦不知身在路，夜来犹自到昭阳。



   卷727_5 【望夫石】严郾 

何代提戈去不还，独留形影白云间。肌肤销尽雪霜色， 
罗绮点成苔藓斑。江燕不能传远信，野花空解妒愁颜。 
近来岂少征人妇，笑采蘼芜上北山。斋



   卷727_6 【赋百舌鸟】严郾 

此禽轻巧少同伦，我听长疑舌满身。星未没河先报晓， 
柳犹粘雪便迎春。频嫌海燕巢难定，却讶林莺语不真。 
莫倚春风便多事，玉楼还有晏眠人。斋



   卷727_7 【永州陪郑太守登舟夜宴，席上各赋诗】蒋肱 

江头朱绂间青衿，岂是仙舟不可寻。谁敢强登徐稚榻， 
自怜还学谢安吟。月凝兰棹轻风起，妓劝金罍尽醉斟。 
剪尽蜡红人未觉，归时城郭晓烟深。斋



   卷727_8 【寄远】张迥1 

锦字凭谁达，闲庭草又枯。夜长灯影灭，天远雁声孤。 
蝉鬓凋将尽，虬髯白也无。几回愁不语，因看朔方图。古



   卷727_9 【春草凝露】张友正 

苍苍芳草色，含露对青春。已赖阳和长，仍惭润泽频。 
日临残未滴，风度欲成津。蕙叶垂偏重，兰丛洗转新。 
将行愁裛径，欲采畏濡身。独爱池塘畔，清华远袭人。古



   卷727_10 【锦带佩吴钩】张友正 

带剑谁家子，春朝紫陌游。结边霞聚锦，悬处月随钩。 
彩缕回文出，雄芒练影浮。叶依花里艳，霜向锷中秋。 
的皪宜骢马，斓斒映绮裘。应须待报国，一刎月支头。古



   卷727_11 【山中卧病寄卢郎中】伍唐珪 

十年耕钓水云间，住僻家贫少往还。一径绿苔凝晓露， 
满头白发对青山。野僧采药来医病，樵客携觞为解颜。 
空恋旧时恩奖地，无因匍匐出柴关。古



   卷727_12 【寒食日献郡守】伍唐珪 

入门堪笑复堪怜，三径苔荒一钓船。
惭愧四邻教断火，不知厨里久无烟。



   卷727_13 【上苏使君】伍唐珪 

江西昔日推韩注，袁水今朝数赵祥。
纵使文翁能待客，终栽桃李不成行。



   卷727_14 【赠妓人王福娘】孙棨 

彩翠仙衣红玉肤，轻盈年在破瓜初。霞杯醉劝刘郎赌， 
云髻慵邀阿母梳。不怕寒侵缘带宝，每忧风举倩持裾。 
谩图西子晨妆样，西子元来未得如。古



   卷727_15 【题妓王福娘墙（后二首一作题北里妓人壁）】孙棨 

移壁回窗费几朝，指镮偷解博红椒。
无端斗草输邻女，更被拈将玉步摇。

寒绣衣裳饷阿娇，新团香兽不禁烧。
东邻起样裙腰阔，剩蹙黄金线几条。

试共卿卿语笑初，画堂连遣侍儿呼。
寒肌不耐金如意，白獭为膏郎有无。



   卷727_16 【戏李文远】孙棨 

引君来访洞中仙，新月如眉拂户前。
领取嫦娥攀取桂，便从陵谷一时迁。



   卷727_17 【题刘泰娘舍】孙棨 

寻常凡木最轻樗，今日寻樗桂不如。
汉高新破咸阳后，英俊奔波遂吃虚。



   卷727_18 【戏张道人不饮酒】颜荛 

言自云山访我来，每闻奇秘觉叨陪。
吾师不饮人间酒，应待流霞即举杯。



   卷727_19 【句】颜荛 

爽籁尽成鸣凤曲，游人多是弄珠仙。（见《方舆胜览》）古



   卷727_20 【秋醉歌】张为 

金风飒已起，还是招渔翁。携酒天姥岑，自弹峄阳桐。 
脱却登山履，赤脚翘青筇。泉声扫残暑，猿臂攀长松。 
翠微泛樽绿，苔藓分烟红。造化处术内，相对数壶空。 
醉眠岭上草，不觉夜露浓。一梦到天晓，始觉一醉中。 
皎然梦中路，直到瀛洲东。初平把我臂，相与骑白龙。 
三留对上帝，玉楼十二重。上帝赐我酒，送我敲金钟。 
宝阁香敛苒，琪树寒玲珑。动叶如笙篁，音律相怡融。 
珍重此一醉，百骸出天地。长如此梦魂，永谢名与利。斋



   卷727_21 【谢别毛仙翁】张为 

羸形感神药，削骨生丰肌。兰炷飘灵烟，妖怪立诛夷。 
重睹日月光，何报父母慈。黄河浊衮衮，别泪流澌澌。 
黄河清有时，别泪无收期。斋



   卷727_22 【渔阳将军】张为 

霜髭拥颔对穷秋，著白貂裘独上楼。
向北望星提剑立，一生长为国家忧。



   卷727_23 【句】张为 

到处即闭户，逢君方展眉。（《纪事》云为此句最有诗称）斋



   卷727_24 【岑公岩】马冉 

南溪有仙涧，咫尺非人间。泠泠松风下，日暮空苍山。知



   卷727_25 【诸暨五泄山】周镛 

路入苍烟九过溪，九穿岩曲到招提。天分五溜寒倾北， 
地秀诸峰翠插西。凿径破崖来木杪，驾泉鸣竹落榱题。 
当年老默无消息，犹有词堂一杖藜。知



   卷727_26 【赠罗隐】刘赞 

人皆言子屈，独我谓君非。明主既难谒，青山何不归。 
年虚侵雪鬓，尘枉污麻衣。自古逃名者，至今名岂微。主



   卷727_27 【句】刘赞 

絮花飞起雪漫漫，长得宫娥带笑看。（《柳枝词》， 
见《吟窗杂录》）斋



   卷727_28 【洛阳道】任翻 

憧憧洛阳道，尘下生春草。行者岂无家，无人在家老。 
鸡鸣前结束，争去恐不早。百年路傍尽，白日车中晓。 
求富江海狭，取贵山岳小。二端立在途，奔走无由了。斋



   卷727_29 【春晴】任翻 

楚国多春雨，柴门喜晚晴。幽人临水坐，好鸟隔花鸣。 
野色临空阔，江流接海平。门前到溪路，今夜月分明。古



   卷727_30 【秋晚郊居】任翻 

远声霜后树，秋色水边村。野径无来客，寒风自动门。 
海山藏日影，江月落潮痕。惆怅高飞晚，年年别故园。知



   卷727_31 【秋晚途次】任翻 

秋色满行路，此时心不闲。孤贫游上国，少壮有衰颜。 
众鸟已归树，旅人犹过山。萧条远林外，风急水潺潺。主



   卷727_32 【葛仙井】任翻 

古井碧沈沈，分明见百寻。味甘传邑内，脉冷应山心。 
圆入月轮净，直涵峰影深。自从仙去后，汲引到如今。斋



   卷727_33 【桐柏观】任翻 

飘飘云外者，暂宿聚仙堂。半夜人无语，中宵月送凉。 
鹤归高树静，萤过小池光。不得多时住，门开是事忙。古



   卷727_34 【冬暮野寺】任翻 

江东寒近腊，野寺水天昏。无酒可销夜，随僧早闭门。 
照墙灯影短，著瓦雪声繁。飘泊仍千里，清吟欲断魂。知



   卷727_35 【赠济禅师】任翻 

碧峰秋寺内，禅客已无情。半顶发根白，一生心地清。 
竹房侵月静，石径到门平。山下尘嚣路，终年誓不行。主



   卷727_36 【经堕泪碑】任翻 

羊公传化地，千古事空存。碑已无文字，人犹敬子孙。 
岘山长闭恨，汉水自流恩。数处烟岚色，分明是泪痕。斋



   卷727_37 【长安冬夜书事】任翻 

忧来长不寐，往事重思量。清渭几年客，故衣今夜霜。 
春风谁识面，水国但牵肠。十二门车马，昏明各自忙。古



   卷727_38 【越江渔父】任翻 

借问钓鱼者，持竿多少年。眼明汀岛畔，头白子孙前。 
棹入花时浪，灯留雨夜船。越江深见底，谁识此心坚。知



   卷727_39 【哭友人】任翻 

逢著南州史，江边哭问君。送终时有雪，归葬处无云。 
官库惟留剑，邻僧共结坟。儿孙未成立，谁与集遗文。主



   卷727_40 【送李衡】任翻 

羁栖亲故少，远别惜清才。天畔出相送，路长知未回。 
欲销今日恨，强把异乡杯。君去南堂后，应无客到来。斋



   卷727_41 【宫怨】任翻 

泪干红落脸，心尽白垂头。自此方知怨，从来岂信愁。知



   卷727_42 【惜花】任翻 

无语与花别，细看枝上红。明年又相见，还恐是愁中。斋



   卷727_43 【宿巾子山禅寺】任翻 

绝顶新秋生夜凉，鹤翻松露滴衣裳。
前峰月映半江水，僧在翠微开竹房。



   卷727_44 【再游巾子山寺】任翻 

灵江江上帻峰寺，三十年来两度登。
野鹤尚巢松树遍，竹房不见旧时僧。



   卷727_45 【三游巾子山寺感述】任翻 

清秋绝顶竹房开，松鹤何年去不回。
惟有前峰明月在，夜深犹过半江来。



   卷727_46 【画山水图答大愚】荆浩 

恣意纵横扫，峰峦次第成。笔尖寒树瘦，墨淡野云轻。 
岩石喷泉窄，山根到水平。禅房时一展，兼称苦空情。主



   卷727_47 【宿顾城二首（顾城在范县东）】张直 

绿草展青裀，樾影连春树。茅屋八九家，农器六七具。 
主人有好怀，搴衣留我住。春酒新泼醅，香美连糟滤。 
一醉卧花阴，明朝送君去。主

醉卧夜将半，土底闻鸡啼。惊骇问主人，为我剖荒迷。 
武汤东伐韦，固君含悲凄。神夺悔悟魄，幻化为石鸡。 
形骸仅盈寸，咿喔若啁蜺。吾村耕耘叟，多获于锄犁。斋



   卷727_48 【题桃源僧】陈光 

桃源有僧舍，跬步异人天。花乱似无主，鹤鸣疑有仙。 
轩廊明野色，松桧湿春烟。定拟辞尘境，依师过晚年。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十八 
 
   
　 
　

　
 　



   卷728_1 【吟叙】周昙 

历代兴亡亿万心，圣人观古贵知今。
古今成败无多事，月殿花台幸一吟。



   卷728_2 【闲吟】周昙 

考摭妍媸用破心，剪裁千古献当今。
闲吟不是闲吟事，事有闲思闲要吟。



   卷728_3 【唐虞门·唐尧】周昙 

祅氛不起瑞烟轻，端拱垂衣日月明。
传事四方无外役，茅茨深处土阶平。



   卷728_4 【唐虞门·虞舜】周昙 

进善惩奸立帝功，功成揖让益温恭。
满朝卿士多元凯，为黜兜苗与四凶。



   卷728_5 【唐虞门·舜妃】周昙 

苍梧一望隔重云，帝子悲寻不记春。
何事泪痕偏在竹，贞姿应念节高人。



   卷728_6 【唐虞门·再吟】周昙 

潇湘何代泣幽魂，骨化重泉志尚存。
若道地中休下泪，不应新竹有啼痕。



   卷728_7 【三代门·夏禹】周昙 

尧违天孽赖询谟，顿免洪波浸碧虚。
海内生灵微伯禹，尽应随浪化为鱼。



   卷728_8 【三代门·再吟】周昙 

万古龙门一旦开，无成甘死作黄能。
司空定有匡尧术，九载之前何处来。



   卷728_9 【三代门·太康】周昙 

师保何人为琢磨，安知父祖苦辛多。
酒酣禽色方为乐，讵肯闲听五子歌。



   卷728_10 【三代门·后稷】周昙 

人惟邦本本由农，旷古谁高后稷功。
百谷且繁三曜在，牲牢郊祀信无穷。



   卷728_11 【三代门·文王】周昙 

昭然明德报天休，礿祭惟馨胜杀牛。
二老五侯何所诈，不归商受尽归周。



   卷728_12 【三代门·武王】周昙 

文王寝膳武王随，内竖言安色始怡。
七载岂堪囚羑里，一夫为报亦何疑。



   卷728_13 【三代门·太公】周昙 

昌猎关西纣猎东，纣怜崇虎弃非熊。
危邦自谓多麟凤，肯把王纲取钓翁。



   卷728_14 【三代门·再吟】周昙 

东邻不事事西邻，御物卑和物自亲。
天下言知天下者，兆人无主属贤人。



   卷728_15 【三代门·又吟】周昙 

千妖万态逞妍姿，破国亡家更是谁。
匡政必能除苟媚，去邪当断勿狐疑。



   卷728_16 【三代门·子牙妻】周昙 

陵柏无心竹变秋，不能同戚拟同休。
岁寒焉在空垂涕，覆水如何欲再收。



   卷728_17 【三代门·周公】周昙 

文武传芳百代基，几多贤哲守成规。
仍闻吐握延儒素，犹恐民疵未尽知。



   卷728_18 【三代门·夷齐】周昙 

让国由衷义亦乖，不知天命匹夫才。
将除暴虐诚能阻，何异崎岖助纣来。



   卷728_19 【三代门·管蔡】周昙 

伊商胡越尚同图，管蔡如何有异谟。
不念祖宗危社稷，强于仁圣遣行诛。



   卷728_20 【三代门·成王】周昙 

成王有过伯禽笞，圣惠能新日自奇。
王道既成何所感，越裳呈瑞凤来仪。



   卷728_21 【三代门·幽王】周昙 

狼烟篝火为边尘，烽候那宜悦妇人。
厚德未闻闻厚色，不亡家国幸亡身。



   卷728_22 【三代门·平王】周昙 

犬戎西集杀幽王，邦土何由不便亡。
宜臼东来年更远，川流难绝信源长。



   卷728_23 【春秋战国门·祭足】周昙 

吴鲁燕韩岂别宗，曾无外御但相攻。
当时周郑谁为相，交质将何服远戎。



   卷728_24 【春秋战国门·再吟】周昙 

周室衰微不共匡，干戈终日互争强。
诸侯若解尊天子，列国何因次第亡。



   卷728_25 【春秋战国门·隐公】周昙 

今古难堤是小人，苟希荣宠任相亲。
陈谋不信怀忧惧，反间须防却害身。



   卷728_26 【春秋战国门·庄公】周昙 

齐甲强临力有馀，鲁庄为战念区区。
鱼丽三鼓微曹刿，肉食安能暇远谟。



   卷728_27 【春秋战国门·哀公】周昙 

贤为邻用国忧危，庙算无非委艳奇。
两叶翠娥春乍展，一毛须去不难吹。



   卷728_28 【春秋战国门·再吟】周昙 

好龙天为降真龙，及见真龙瘁厥躬。
接下不勤徒好士，叶公何异鲁哀公。



   卷728_29 【春秋战国门·平公】周昙 

鸿鹄轻腾万里高，何殊朝野得贤豪。
能知翼戴穹苍力，不是蒙茸腹背毛。



   卷728_30 【春秋战国门·文公】周昙 

灭虢吞虞未息兵，柔秦败楚霸威成。
文公徒欲三强服，分晋元来是六卿。



   卷728_31 【春秋战国门·景公】周昙 

觉病当宜早问师，病深难疗恨难追。
晋侯徒有秦医缓，疾在膏肓救已迟。



   卷728_32 【春秋战国门·卫灵公】周昙 

子鱼无隐欲源清，死不忘忠感卫灵。
伯玉既亲知德润，残桃休吃悟兰馨。



   卷728_33 【春秋战国门·陈灵公】周昙 

谁与陈君嫁祸来，孔宁行父夏姬媒。
灵公徒认徵舒面，至死何曾识祸胎。



   卷728_34 【春秋战国门·陈蔡君】周昙 

楚聘宣尼欲道光，是时陈蔡畏邻强。
庸谋但解遮贤路，不解迎贤谋自昌。



   卷728_35 【春秋战国门·楚惠王】周昙 

芹中遇蛭强为吞，不欲缘微有害人。
何事免成心腹疾，皇天惟德是相亲。



   卷728_36 【春秋战国门·楚怀王】周昙 

不听陈轸信张仪，六里商於果见欺。
既舍黔中西换得，又令生去益堪悲。



   卷728_37 【春秋战国门·再吟】周昙 

不得商於又失齐，楚怀方寸一何迷。
明知秦是虎狼国，更忍车轮独向西。



   卷728_38 【春秋战国门·韩惠王】周昙 

韩惠开渠止暴秦，营田万顷饱秦人。
何殊般肉供羸兽，兽壮安知不害身。



   卷728_39 【春秋战国门·顷襄王】周昙 

秦陷荆王死不还，只缘偏听子兰言。
顷襄还信子兰语，忍使江鱼葬屈原。



   卷728_40 【春秋战国门·武公】周昙 

猛兽来兵只为文，岂宜凉德拟图尊。
君看豹彩蒙麋质，人取无难必不存。



   卷728_41 【春秋战国门·华元】周昙 

未知军法忌偏颇，徒解于思腹漫皤。
昔日羊斟曾不预，今朝为政事如何。



   卷728_42 【春秋战国门·臧孙】周昙 

诸孟憎吾似犬狞，贤臧哭孟倍伤情。
季孙爱我如甘疾，疾足亡身药故宁。



   卷728_43 【春秋战国门·公叔】周昙 

吴起南奔魏国荒，必听公叔失贤良。
无谋纵欲离安邑，可免河沟徙大梁。



   卷728_44 【春秋战国门·庄辛】周昙 

庄辛正谏谓妖词，兵及鄢陵始悔思。
见兔必能知顾犬，亡羊补栈未为迟。



   卷728_45 【春秋战国门·孙膑】周昙 

曾嫌胜己害贤人，钻火明知速自焚。
断足尔能行不足，逢君谁肯不酬君。



   卷728_46 【春秋战国门·灵辄】周昙 

失水枯鳞得再生，翳桑无地谢深情。
朱轮未染酬恩血，公子何由见赤诚。



   卷728_47 【春秋战国门·郭开】周昙 

秦袭邯郸岁月深，何人沾赠郭开金。
廉颇还国李牧在，安得赵王为尔擒。



   卷728_48 【春秋战国门·乐羊】周昙 

杯羹忍啜得非忠，巧佞胡为惑主聪。
盈箧谤书能寝默，中山不是乐羊功。



   卷728_49 【春秋战国门·虞卿】周昙 

割地求和国必危，安知坚守绝来思。
年年来伐年年割，割尽邯郸何所之。



   卷728_50 【春秋战国门·豫让】周昙 

门客家臣义莫俦，漆身吞炭不能休。
中行智伯思何异，国士终期国士酬。



   卷728_51 【春秋战国门·毛遂】周昙 

不识囊中颖脱锥，功成方信有英奇。
平原门下三千客，得力何曾是素知。



   卷728_52 【春秋战国门·再吟】周昙 

定获英奇不在多，然须设网遍山河。
禽虽一目罗中得，岂可空张一目罗。



   卷728_53 【春秋战国门·田文】周昙 

下客常才不足珍，谁为狗盗脱强秦。
秦关若待鸡鸣出，笑杀临淄土偶人。



   卷728_54 【春秋战国门·再吟】周昙 

门下三千各自矜，频弹剑客独无能。
田文不厌无能客，三窟全身果有凭。



   卷728_55 【春秋战国门·冯讙】周昙 

兔窟穿成主再兴，辈流狐伏敢骄矜。
冯讙不是无能者，要试君心欲展能。



   卷728_56 【春秋战国门·章子】周昙 

在家能子必能臣，齐将功成以孝闻。
改葬义无欺死父，临戎安肯背生君。



   卷728_57 【春秋战国门·卞和】周昙 

磷磷谁为惑温温，至宝凡姿甚易分。
自是时人多贵耳，目无明鉴使俱焚。



   卷728_58 【春秋战国门·季札】周昙 

吹毛霜刃过千金，生许徐君死挂林。
宝剑徒称无价宝，行心更贵不欺心。



   卷728_59 【春秋战国门·孙武】周昙 

理国无难似理兵，兵家法令贵遵行。
行刑不避君王宠，一笑随刀八阵成。



   卷728_60 【春秋战国门·夫差】周昙 

信听谗言疾不除，忠臣须杀竟何如。
会稽既雪夫差死，泉下胡颜见子胥。



   卷728_61 【春秋战国门·少孺】周昙 

宝贵亲仁与善邻，邻兵何要互相臻。
螳螂定是遭黄雀，黄雀须防挟弹人。



   卷728_62 【春秋战国门·苏厉】周昙 

百步穿杨箭不移，养由堪教听弘规。
身隆业著未知退，勿遣功名一旦隳。



   卷728_63 【春秋战国门·鬻拳】周昙 

鬻拳强谏惧威刑，退省怀惭不顾生。
双刖忍行留痛恨，惟君适足见忠诚。



   卷728_64 【春秋战国门·荆轲】周昙 

反刃相酬是匹夫，安知突骑驾群胡。
有心为报怀权略，可在於期与地图。



   卷728_65 【春秋战国门·再吟】周昙 

几尺如霜利不群，恩仇未报反亡身。
诚哉利器全由用，可惜吹毛不得人。



   卷728_66 【春秋战国门·陈轸】周昙 

丹青徒有逞喧哗，有足由来不是蛇。
杀将破军为柱国，君今官极更何加。



   卷728_67 【春秋战国门·田饶】周昙 

厨抛败肉士怀饥，仓烂馀粮客未炊。
临难欲行求死士，将何恩信致扶危。



   卷728_68 【春秋战国门·鲍叔】周昙 

忠臣祝寿吐嘉词，鲍叔临轩酒一卮。
安不忘危臣所愿，愿思危困必无危。



   卷728_69 【春秋战国门·晏婴】周昙 

正人徒以刃相危，贪利忘忠死不为。
麋鹿命悬当有处，驱车何必用奔驰。



   卷728_70 【春秋战国门·再吟】周昙 

下泽逢蛇盖是常，还如山上见豺狼。
国中有怪非蛇兽，不用贤能是不祥。



   卷728_71 【春秋战国门·又吟】周昙 

马毙厩人欲就刑，百年临尽一言生。
赖逢贤相能匡救，仍免吾君播恶声。



   卷728_72 【春秋战国门·叔向】周昙 

重禄存家不敢言，小臣忧祸亦如然。
明开谏诤能无罪，只此宜为理国先。



   卷728_73 【春秋战国门·师旷】周昙 

老能劝学照馀生，似夜随灯到处明。
往行前言如不见，暗中无烛若为行。



   卷728_74 【春秋战国门·智伯】周昙 

三国连兵敌就擒，晋阳城下碧波深。
风涛撼处看沈赵，舟楫不从翻自沈。



   卷728_75 【春秋战国门·再吟】周昙 

攻城来下惜先分，一旦家邦属四邻。
徒逞威强称智伯，不知权变是愚人。



   卷728_76 【春秋战国门·襄子】周昙 

君子常闻不迫危，城崩何用急重围。
叛亡能退修文德，果见中牟以义归。



   卷728_77 【春秋战国门·杨回】周昙 

三逐乡闾五去君，莫知何地可容身。
杨回不是逢英鉴，白首无成一旅人。



   卷728_78 【春秋战国门·颜回】周昙 

陋巷箪瓢困有年，是时端木饫腥膻。
宣尼行教何形迹，不肯分甘救子渊。



   卷728_79 【春秋战国门·子贡】周昙 

救鲁亡吴事可伤，谁令利口说田常。
吴亡必定由端木，鲁亦宜其运不长。



   卷728_80 【春秋战国门·再吟】周昙 

一言能使定安危，安己危人是所宜。
仁义不思垂教化，背恩亡德岂儒为。



   卷728_81 【春秋战国门·郑相】周昙 

郑相清贤慎有馀，好鱼鱼至竟何如。
退鱼留得终身禄，禄在何忧不得鱼。



   卷728_82 【春秋战国门·子产】周昙 

为政何门是化源，宽仁高下保安全。
如嫌水德人多狎，拯溺宜将猛济宽。



   卷728_83 【春秋战国门·管仲】周昙 

美酒浓馨客要沽，门深谁敢强提壶。
苟非贤主询贤士，肯信沽人畏子獹。



   卷728_84 【春秋战国门·再吟】周昙 

社鼠穿墙巧庇身，何由攻灌若为熏。
能知窟穴依形势，不听谗邪是圣君。



   卷728_85 【春秋战国门·范蠡】周昙 

西子能令转嫁吴，会稽知尔啄姑苏。
迹高尘外功成处，一叶翩翩在五湖。



   卷728_86 【春秋战国门·屈原】周昙 

满朝皆醉不容醒，众浊如何拟独清。
江上流人真浪死，谁知浸润误深诚。



   卷728_87 【春秋战国门·黄歇】周昙 

春申随质若王图，为主轻生大丈夫。
女子异心安足听，功成何更用阴谟。



   卷728_88 【春秋战国门·王后】周昙 

连环要解解非难，忽碎瑶阶一旦间。
两国相持兵不解，会应俱碎似连环。



   卷728_89 【春秋战国门·樊姬】周昙 

侧影频移未退朝，喜逢贤相日从高。
当时不有樊姬问，令尹何由进叔敖。



   卷728_90 【春秋战国门·齐桓公】周昙 

三往何劳万乘君，五来方见一微臣。
微臣傲爵能轻主，霸主如何敢傲人。



   卷728_91 【春秋战国门·中山君】周昙 

敌临烹子一何庸，激怒来军速自攻。
结怨岂思围不解，愚谋多以杀为雄。



   卷728_92 【春秋战国门·赵简子】周昙 

简子雄心蓄霸机，贤愚聊欲试诸儿。
假言藏宝非真宝，不是生知焉得知。



   卷728_93 【春秋战国门·再吟】周昙 

谔谔能昌唯唯亡，亦由匡正得贤良。
一从忠谠无周舍，吾过何人为短长。



   卷728_94 【春秋战国门·赵宣子】周昙 

门人曾不有提弥，连嗾呀呀孰敢支。
临难若教无苟免，乱朝争那以獒为。



   卷728_95 【春秋战国门·韩昭侯】周昙 

去年秦伐我宜阳，今岁天灾旱且荒。
对此不思人力困，楼门何可更高张。



   卷728_96 【春秋战国门·魏文侯】周昙 

冒雨如何固出畋，虑乖群约失乾乾。
文侯不是贪禽者，示信将为教化先。



   卷728_97 【春秋战国门·郤成子】周昙 

陈乐无欢璧在隅，宰臣怀智有微谟。
苟非成子当明哲，谁是仁人可托孤。



   卷728_98 【春秋战国门·秦武阳】周昙 

丱岁徒闻有壮名，及令为副误荆卿。
是时环柱能相副，谁谓燕囚事不成。



   卷728_99 【春秋战国门·田子方】周昙 

太子无嫌礼乐亏，愿听贫富与安危。
贱贫骄物贫终在，富贵骄人贵必隳。



   卷728_100 【春秋战国门·淳于髡】周昙 

穰穰何祷手何赍，一呷村浆与只鸡。
以少求多诚可笑，还如轻币欲全齐。



   卷728_101 【春秋战国门·再吟】周昙 

戏问将何对所耽，滑稽无骨是常谭。
昔时王者皆通四，近见君王只好三。



   卷728_102 【春秋战国门·再吟】周昙 

曲突徙薪不谓贤，焦头烂额飨盘筵。
时人多是轻先见，不独田家国亦然。



   卷728_103 【春秋战国门·田子奇】周昙 

少年为吏虑非循，一骑奔追委使臣。
使者不追何所对，车中缘见白头人。



   卷728_104 【春秋战国门·百里奚】周昙 

船骥由来是股肱，在虞虞灭在秦兴。
裁量何异刀将尺，只系用之能不能。



   卷728_105 【春秋战国门·孙叔敖】周昙 

童稚逢蛇叹不祥，虑悲来者为埋藏。
是知阳报由阴施，天爵昭然契日彰。



   卷728_106 【春秋战国门·鲁仲连】周昙 

昔迸烧牛发战机，夜奔惊火走燕师。
今来跃马怀骄惰，十万如无一撮时。



   卷728_107 【春秋战国门·宋子罕】周昙 

子怜温润欲归仁，吾贵坚廉是宝身。
自有不贪身内宝，玉人徒献外来珍。



   卷728_108 【春秋战国门·宫之奇】周昙 

虞虢相依自保安，谋臣吞度不为难。
贪怜璧马迷香饵，肯信之奇谕齿寒。



   卷728_109 【春秋战国门·王孙满】周昙 

九牧金熔物像成，辞昏去乱祚休明。
兴亡在德不在鼎，楚子何劳问重轻。



   卷728_110 【春秋战国门·颜叔子】周昙 

夜雨邻娃告屋倾，一宵从寄念悲惊。
诚知独处从烧烛，君子行心要自明。



   卷728_111 【春秋战国门·张孟谭】周昙 

强兵四合国将危，赖有谋臣为发挥。
城内蒿铜诚自有，无谋谁解见玄机。



   卷728_112 【春秋战国门·公子无忌】周昙 

按剑临笼震咄呼，鹞甘枭戮伏鸠辜。
能怜钝拙诛豪俊，悯弱摧强真丈夫。



   卷728_113 【春秋战国门·再吟】周昙 

赵解重围魏再昌，信陵贤德日馨芳。
昏蒙愚主听谗说，公子云亡国亦亡。



   卷728_114 【春秋战国门·侯嬴朱亥】周昙 

屠肆监门一贱微，信陵交结国人非。
当时不是二君计，匹马那能解赵围。



   卷728_115 【春秋战国门·再吟】周昙 

走敌存亡义有馀，全由雄勇与英谟。
但如公子能交结，朱亥侯嬴何代无。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百二十九 
 
   
　 
　

　
 　



   卷729_1 【秦门·胡亥】周昙 

鹿马何难辨是非，宁劳卜筮问安危。
权臣为乱多如此，亡国时君不自知。



   卷729_2 【秦门·再吟】周昙 

盗贼纵横主恶闻，遂为流矢犯君轩。
怪言何不早言者，若使早言还不存。



   卷729_3 【秦门·赵高】周昙 

赵高胡亥速天诛，率土兴兵怨毒痡。
丰沛见机群小吏，功成儿戏亦何殊。



   卷729_4 【秦门·陈涉】周昙 

秦法烦苛霸业隳，一夫攘臂万夫随。
王侯无种英雄志，燕雀喧喧安得知。



   卷729_5 【秦门·项籍】周昙 

九垓垂定弃谋臣，一阵无功便杀身。
壮士诚知轻性命，不思辜负八千人。



   卷729_6 【秦门·范增】周昙 

智士宁为暗主谟，范公曾不读兵书。
平生心力为谁尽，一事无成空背疽。



   卷729_7 【前汉门·高祖】周昙 

爱子从烹报主时，安知强啜不含悲。
太公悬命临刀几，忍取杯羹欲为谁。



   卷729_8 【前汉门·再吟】周昙 

北伐匈奴事可悲，当时将相是其谁。
君臣束手平城里，三十万兵能忍饥。



   卷729_9 【前汉门·周苛纪信】周昙 

为主坚能不顾身，赴汤蹈火见忠臣。
后来邦国论心义，谁是君王出热人。



   卷729_10 【前汉门·酂侯】周昙 

共怪酂侯第一功，咸称得地合先封。
韩生不是萧君荐，猎犬何人为指踪。



   卷729_11 【前汉门·曲逆侯】周昙 

社肉分平未足奇，须观大用展无私。
一朝如得宰天下，必使还如宰社时。



   卷729_12 【前汉门·薛公】周昙 

黥布称兵孰敢当，薛公三计为斟量。
上中良策知非用，南取长沙是死乡。



   卷729_13 【前汉门·条侯】周昙 

上将风戈赏罚明，矛鋋严闭亚夫营。
人君却禀将军令，按辔垂鞭为缓行。



   卷729_14 【前汉门·平津侯】周昙 

儒素逢时得自媒，忽从徒步列公台。
北辰如不延吾辈，东阁何由逐汝开。



   卷729_15 【前汉门·博陆侯】周昙 

栋梁徒自保坚贞，毁穴难防雀鼠争。
不是主人知诈伪，如何柱石免欹倾。



   卷729_16 【前汉门·夏贺良】周昙 

汉代中微亦再昌，忠臣忧国冀修禳。
赤精符谶诚非妄，枉杀无辜夏贺良。



   卷729_17 【前汉门·王莽】周昙 

权归诸吕牝鸡鸣，殷鉴昭然讵可轻。
新室不因崇外戚，水中安敢寄生营。



   卷729_18 【前汉门·再吟】周昙 

重赋严刑作祸胎，岂知由此乱离媒。
家传揖让亦难济，况是身从倾篡来。



   卷729_19 【前汉门·又吟】周昙 

铜马朱眉满四方，总缘居摄乱天常。
因君多少布衣士，不是公卿即帝王。



   卷729_20 【前汉门·毛延寿】周昙 

不拔金钗赂汉臣，徒嗟玉艳委胡尘。
能知货贿移妍丑，岂独丹青画美人。



   卷729_21 【前汉门·刘圣公】周昙 

不纳良谋刘縯言，胡为衔璧向崇宣。
伤哉乱帝途穷处，何必当时谮福先。



   卷729_22 【前汉门·樊崇徐宣】周昙 

庸中佼佼铁铮铮，百万长驱入帝京。
首事纵隳三善在，归仁何虑不全生。



   卷729_23 【前汉门·僭号公孙述】周昙 

剑蜀金汤孰敢争，子阳才业匪雄英。
方知在德不在险，危栈何曾阻汉兵。



   卷729_24 【后汉门·光武】周昙 

成败非儒孰可量，儒生何指指萧王。
萧王得众能宽裕，吴汉归来帝业昌。



   卷729_25 【后汉门·明帝】周昙 

朝臣咸佞孰知非，张佚公忠语独奇。
博士一言除太傅，谥为明帝信其宜。



   卷729_26 【后汉门·桓帝】周昙 

能嫌跋扈斩梁王，宁便荣枯信段张。
襄楷忠言谁佞惑，忍教奸祸起萧墙。



   卷729_27 【后汉门·灵帝】周昙 

榜悬金价鬻官荣，千万为公五百卿。
公瑾孔明穷退者，安知高卧遇雄英。



   卷729_28 【后汉门·废帝】周昙 

乱兵如猬走王师，社稷颠危孰为持。
夜逐萤光寻道路，汉家天子步归时。



   卷729_29 【后汉门·献帝】周昙 

只为曹侯数贵人，普天黔首尽黄巾。
汉灵早听侍中谏，安得献生称不辰。



   卷729_30 【后汉门·再吟】周昙 

咸怨刑科有党偏，耕夫无不事戎旃。
是时老幼饥号处，一斛黄禾五百千。



   卷729_31 【后汉门·子密】周昙 

子密封侯岂所宜，能高德义必无为。
当时若缚还彭氏，率土何忧不自归。



   卷729_32 【后汉门·羊续】周昙 

鱼悬洁白振清风，禄散亲宾岁自穷。
单席寒厅惭使者，葛衣何以至三公。



   卷729_33 【后汉门·杨震】周昙 

为国推贤匪惠私，十金为报遽相危。
无言暗室何人见，咫尺斯须已四知。



   卷729_34 【后汉门·赵孝】周昙 

绿林清旦正朝饥，岂计行人瘦与肥。
为感在原哀叫切，鶺鴒休报听双飞。



   卷729_35 【后汉门·马后】周昙 

粗衣闲寂阅群书，荐达嫔妃广帝居。
再实伤根嫌贵宠，惠慈劳悴育皇储。



   卷729_36 【后汉门·魏博妻】周昙 

萝挂青松是所依，松凋萝更改何枝。
操刀必割腕可断，磐石徒坚心不移。



   卷729_37 【后汉门·曹娥】周昙 

心摧目断哭江濆，窥浪无踪日又昏。
不入重泉寻水底，此生安得见沈魂。



   卷729_38 【后汉门·周都妻】周昙 

绿水双鸳一已沈，皇天更欲配何禽。
不将血涕随霜刃，谁见朱殷未死心。



   卷729_39 【后汉门·鲍宣妻】周昙 

君恶奢华意不欢，一言从俭亦何难。
但能和乐同琴瑟，未必恩情在绮纨。



   卷729_40 【后汉门·吕母】周昙 

狱无良吏雪无由，处处戈鋋自执仇。
吕母衔冤穷老妇，亦能为帅复私雠。



   卷729_41 【三国门·蜀先主】周昙 

豫州军败信途穷，徐庶推能荐卧龙。
不是卑词三访谒，谁令玄德主巴邛。



   卷729_42 【三国门·再吟】周昙 

一家区宇忽三分，龌龊车书曷足论。
定有伊姜为佐辅，忍教鸿雁各乾坤。



   卷729_43 【三国门·后主】周昙 

万峰如剑载前来，危阁横空信险哉。
对此玄休长叹息，方知刘禅是庸才。



   卷729_44 【三国门·吴后主】周昙 

吴宫季主恣骄奢，移尽江南百媚花。
一旦狂风江上起，花随风散落谁家。



   卷729_45 【三国门·王表】周昙 

王表闻声莫见身，吴中敬事甚君亲。
是知邦国将亡灭，不听人臣听鬼神。



   卷729_46 【三国门·鲁肃】周昙 

轻财重义见英奇，圣主贤臣是所依。
公瑾窘饥求子敬，一言才起数船归。



   卷729_47 【晋门·晋武帝】周昙 

汉贪金帛鬻公卿，财赡羸军冀国宁。
晋武鬻官私室富，是知犹不及桓灵。



   卷729_48 【晋门·再吟】周昙 

君人为理在安民，论道求贤德自新。
经国远图无所问，何曾言指一何神。



   卷729_49 【晋门·惠帝】周昙 

蛙鸣堪笑问官私，更劝饥人食肉糜。
蒙昧万机犹妇女，寇戎安得不纷披。



   卷729_50 【晋门·贾后】周昙 

贾后甘为废戮人，齐王还杀赵王伦。
一从天下无真主，瓜割中原四百春。



   卷729_51 【晋门·怀帝】周昙 

蕃汉戈矛遍九垓，两京簪绂走黄埃。
刘聪大会平阳日，遣帝行觞事可哀。



   卷729_52 【晋门·愍帝】周昙 

耕牛吃尽大田荒，二两黄金籴斗粮。
御粥又闻无麴屑，不降胡虏奈饥肠。



   卷729_53 【晋门·郭钦】周昙 

谁疑忠谏郭钦言，不逐戎夷出塞垣。
晋室既无明圣主，果为胡虏乱中原。



   卷729_54 【晋门·王夷甫】周昙 

六合谁为辅弼臣，八风昏处尽胡尘。
是知济弱扶倾术，不属高谈虚论人。



   卷729_55 【晋门·王茂弘】周昙 

韩魏荆扬日岂堪，胡风看欲过江南。
中原一片生灵血，谁秉王纲色不惭。



   卷729_56 【晋门·吴隐之】周昙 

闻说贪泉近郁林，隐之今日得深斟。
徒言滴水能穿石，其那坚贞匪石心。



   卷729_57 【晋门·再吟】周昙 

贪泉何处是泉源，只在灵台一点间。
必也心源元自有，此泉何必在江山。



   卷729_58 【六朝门·前赵刘聪】周昙 

戎羯谁令识善言，刑将不舍遽能原。
垂成却罢凤仪殿，仍改逍遥纳谏园。



   卷729_59 【六朝门·前凉张轨】周昙 

官从主簿至专征，谁遣凉王破赵名。
益信用贤由拔擢，穰苴不是将家生。



   卷729_60 【六朝门·后魏武帝】周昙 

太武南征似卷蓬，徐阳兖蔡杀皆空。
从来吊伐宁如此，千里无烟血草红。



   卷729_61 【六朝门·三废帝】周昙 

明庄节闵并罹殃，命在朱高二悖王。
已叹一年三易换，更嗟殴辱下东廊。



   卷729_62 【六朝门·苻坚】周昙 

百万南征几马归，叛亡如猬亦何悲。
宾擒敌国诸戎主，更遣权兵过在谁。



   卷729_63 【六朝门·再呤】周昙 

空知勇锐不知兵，困兽孤军未可轻。
安有长驱百馀万，身驰几旅欲先征。



   卷729_64 【六朝门·又吟】周昙 

水影星光怪异多，不思修德事干戈。
无谋拒谏仍轻敌，国破身擒将奈何。



   卷729_65 【六朝门·宋武帝】周昙 

栖栖老楚未遭时，债主凭陵似迫危。
人杰既为王谧识，刁逵诛斩独何悲。



   卷729_66 【六朝门·二废帝】周昙 

肆意荒狂杀不辜，方嗟废帝又苍梧。
自言威震为英武，肯虑湘东与玉夫。



   卷729_67 【六朝门·齐废帝东昏侯】周昙 

定策谁扶捕鼠儿，不忧萧衍畏潘妃。
长围既合刀临项，犹惜金钱对落晖。



   卷729_68 【六朝门·梁武帝】周昙 

梁武年高厌六龙，繁华声色尽归空。
不求贤德追尧舜，翻作忧囚一病翁。



   卷729_69 【六朝门·再吟】周昙 

兴亡何故遽环回，汤纣身为事可哀。
莫是自长嫌胜己，蔽贤犹执匹夫才。



   卷729_70 【六朝门·简文帝】周昙 

救兵方至强抽军，与贼开城是简文。
曲项琵琶催酒处，不图为乐向谁云。



   卷729_71 【六朝门·元帝】周昙 

木栅江城困魏军，王褒横议遏谋臣。
宾降未免俱为戮，一死安能谢益仁。



   卷729_72 【六朝门·谢举】周昙 

叛奴逃数岂堪留，忠节曾无肯到头。
朱异早能同远见，青衫宁假帝登楼。



   卷729_73 【六朝门·朱异】周昙 

徒览儒书不学兵，彦和虚得不廉名。
四郊多垒犹相罪，国破将何谢太清。



   卷729_74 【六朝门·傅昭】周昙 

为政残苛兽亦饥，除饥机在养疲羸。
人能善政兽何暴，焉用劳人以槛为。



   卷729_75 【六朝门·宣帝】周昙 

宣帝骄奢恣所为，后宫升降略无时。
乘危自有妻公在，安许鸾凰是尉迟。



   卷729_76 【六朝门·李集】周昙 

忠谏能坚信正臣，三沈三屈竟何云。
每沈良久方能语，及语还呼桀纣君。



   卷729_77 【隋门·隋文帝】周昙 

孤儿寡妇忍同欺，辅政刚教篡夺为。
矫诏必能疏昉译，直臣诚合重颜仪。



   卷729_78 【隋门·独孤后】周昙 

腹生奚强有亲疏，怜者为贤弃者愚。
储贰不遭谗构死，隋亡宁便在江都。



   卷729_79 【隋门·炀帝】周昙 

拒谏劳兵作祸基，穷奢极武向戎夷。
兆人疲弊不堪命，天下嗷嗷新主资。



   卷729_80 【隋门·贺若弼】周昙 

破敌将军意气豪，请除倾国斩妖娆。
红绡忍染娇春雪，瞪目看行切玉刀。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十 
 
   
　 
　

　
 　



   卷730_1 【上清辞五首】李九龄 

入海浮生汗漫秋，紫皇高宴五云楼。
霓裳曲罢天风起，吹散仙香满十洲。

楼锁彤霞地绝尘，碧桃花发九天春。
东皇近日慵游宴，闲煞瑶池五色麟。

上清仙路有丹梯，影响行人到即迷。
不会无端个渔父，阿谁教入武陵溪。

本来方朔是真仙，偶别丹台未得还。
何事玉皇消息晚，忍教憔悴向人间。

新拜天官上玉都，紫皇亲授五灵符。
群仙个个来相问，人世风光似此无。



   卷730_2 【读三国志】李九龄 

有国由来在得贤，莫言兴废是循环。
武侯星落周瑜死，平蜀降吴似等闲。



   卷730_3 【山舍南溪小桃花】李九龄 

一树繁英夺眼红，开时先合占东风。
可怜地僻无人赏，抛掷深山乱木中。



   卷730_4 【春行遇雨】李九龄 

夹路轻风撼柳条，雨侵春态动无憀。
采香陌上谁家女，湿损钗头翡翠翘。



   卷730_5 【登楼寄远】李九龄 

满城春色花如雪，极目烟光月似钩。
总是动人乡思处，更堪容易上高楼。



   卷730_6 【望思台】李九龄 

汉武年高慢帝图，任人曾不问贤愚。
直饶四老依前出，消得江充宠佞无。



   卷730_7 【山舍偶题】李九龄 

门掩松萝一径深，偶携藜杖出前林。
谁知尽日看山坐，万古兴亡总在心。



   卷730_8 【荆溪夜泊】李九龄 

点点渔灯照浪清，水烟疏碧月胧明。
小滩惊起鸳鸯处，一双采莲船过声。



   卷730_9 【旅舍卧病】李九龄 

家隔西秦无远信，身随东洛度流年。
病来旅馆谁相问，牢落闲庭一树蝉。



   卷730_10 【登昭福寺楼】李九龄 

旅怀秋兴正无涯，独倚危楼四望赊。
谷变陵迁何处问，满川空有旧烟霞。



   卷730_11 【代边将】李九龄 

雪冻阴河半夜风，战回狂虏血漂红。
据鞍遥指长安路，须刻麟台第一功。



   卷730_12 【夜与张舒话别】李九龄 

愁听南楼角又吹，晓鸡啼后更分离。
如何销得凄凉思，更劝灯前酒一卮。



   卷730_13 【寒梅词】李九龄 

霜梅先拆岭头枝，万卉千花冻不知。
留得和羹滋味在，任他风雪苦相欺。



   卷730_14 【题灵泉寺】李九龄 

入谷先生一阵香，异花奇木簇禅堂。
可怜门外高低路，万毂千蹄日日忙。



   卷730_15 【宿张正字别业】李九龄 

茅屋萧寥烟暗后，松窗寂历月明初。
此时谁念孤吟客，唯有黄公一帙书。



   卷730_16 【鹤】李九龄 

天上瑶池覆五云，玉麟金凤好为群。
不须更饮人间水，直是清流也汗君。



   卷730_17 【过相思谷】李九龄 

悠悠信马春山曲，芳草和烟铺嫩绿。
正被离愁著莫人，那堪更过相思谷。



   卷730_18 【写庄子】李九龄 

圣泽安排当散地，贤侯优贷借新居。
闲中亦有闲生计，写得南华一部书。



   卷730_19 【山中寄友人】李九龄 

乱云堆里结茅庐，已共红尘迹渐疏。
莫问野人生计事，窗前流水枕前书。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十一 
 
   
　 
　

　
 　



   卷731_1 【津亭】胡宿 

津亭欲阕戒棠舟，五两风来不暂留。西北浮云连魏阙， 
东南初日满秦楼。层城渺渺人伤别，芳草萋萋客倦游。 
平乐旧欢收不得，更凭飞梦到瀛洲。古



   卷731_2 【古别】胡宿 

长道何年祖軷休，风帆不断岳阳楼。佳人挟瑟漳河晓， 
壮士悲歌易水秋。九帐青油徒自负，百壶芳醑岂消忧。 
至今长乐坡前水，不啻秦人怨陇头。古



   卷731_3 【塞上】胡宿 

汉家神箭定天山，烟火相望万里间。契利请盟金匕酒， 
将军归卧玉门关。云沈老上妖氛断，雪照回中探骑闲。 
五饵已行王道胜，绝无刁斗至阗颜。古



   卷731_4 【寄昭潭王中立】胡宿 

高弦一弄武陵深，六幕天空万里心。吴苑歌骊成久别， 
楚峰回雁好归音。十千美酒花期隔，三百枯棋弈思沈。 
莫上孤城频送目，浮云西北是家林。古



   卷731_5 【雪】胡宿 

屏翳驱云结夜阴，素花飘坠恶氛沈。色欺曹国麻衣浅， 
寒入荆王翠被深。天上明河银作水，海中仙树玉为林。 
日高独拥鹴裘卧，谁乞长安取酒金。古



   卷731_6 【冲虚观】胡宿 

五粒青松护翠苔，石门岑寂断纤埃。水浮花片知仙路， 
风递鸾声认啸台。桐井晓寒千乳敛，茗园春嫩一旗开。 
驰烟未勒山亭字，可是英灵许再来。古



   卷731_7 【淮南发运赵邢州被诏归阙】胡宿 

天台封诏紫泥馨，马首前瞻北斗城。人在函关先望气， 
帝于京兆最知名。一区东第趋晨近，数刻西厢接昼荣。 
正是两宫裁化日，百金双璧拜虞卿。古



   卷731_8 【天街晓望】胡宿 

长乐才闻一叩钟，百官初谒未央宫。金波穆穆沙堤月， 
玉树琤琤上苑风。香重椒兰横结雾，气寒龙虎远浮空。 
嗟余索米无人问，行避霜台御史骢。古



   卷731_9 【淮南王】胡宿 

贪铸金钱盗写符，何曾七国戒前车。长生不待炉中药， 
鸿宝谁收箧里书。碧井床空天影在，小山人去桂丛疏。 
云中鸡犬无消息，麦秀渐渐遍故墟。古



   卷731_10 【赵宗道归辇下】胡宿 

沿牒相逢楚水湄，竹林文酒此攀嵇。半毡未暖还伤别， 
一臂初交又解携。江浦呕哑风送橹，河桥勃窣柳垂堤。 
明年四月秦关到，洗眼扬州看马蹄。古



   卷731_11 【忆荐福寺牡丹】胡宿 

十日春风隔翠岑，只应繁朵自成阴。樽前可要人颓玉， 
树底遥知地侧金。花界三千春渺渺，铜槃十二夜沈沈。 
雕槃分篸何由得，空作西州拥鼻吟。古



   卷731_12 【次韵和朱况雨中之什】胡宿 

苍野迷云黯不归，远风吹雨入岩扉。石床润极琴丝缓， 
水阁寒多酒力微。夕梦将成还滴滴，春心欲断正霏霏。 
忧花惜月长如此，争得东阳病骨肥。古



   卷731_13 【感旧】胡宿 

千里青云未致身，马蹄空踏几年尘。曾迷玉洞花光老， 
欲过金城柳眼新。粉壁已沈题凤字，酒垆犹记姓黄人。 
坞中横笛偏多感，一涕阑干白角巾。古



   卷731_14 【城南】胡宿 

昨夜轻阴结夕霏，城南十里有香泥。初闻山鸟惊新哢， 
遥见林花识旧蹊。荡桨远从芳草渡，垫巾还傍绿杨堤。 
罗敷正苦桑蚕事，惆怅南来五马蹄。古



   卷731_15 【早夏】胡宿 

井辖投多思不禁，密垂珠箔昼沈沈。睡惊燕语频移枕， 
病起蛛丝半在琴。雨径乱花埋宿艳，月轩修竹转凉阴。 
一春酒费知多少，探尽囊中换赋金。古



   卷731_16 【侯家】胡宿 

洞户春迟漏箭长，短辕初返雒阳傍。彩云按曲青岑醴， 
沈水薰衣白璧堂。前槛兰苕依玉树，后园桐叶护银床。 
宴残红烛长庚烂，还促朝珂谒未央。古



   卷731_17 【函谷关】胡宿 

天开函谷壮关中，万古惊尘向此空。望气竟能知老子， 
弃繻何不识终童。谩持白马先生论，未抵鸣鸡下客功。 
符命已归如掌地，一丸曾误隗王东。古



   卷731_18 【残花】胡宿 

雨压残红一夜凋，晓来帘外正飘摇。数枝翠叶空相对， 
万片香魂不可招。长乐梦回春寂寂，武陵人去水迢迢。 
愁将玉笛传遗恨，苦被芳风透绮寮。古



   卷731_19 【次韵徐爽见寄】胡宿 

五两青丝帝渥深，平时可敢叹英沈。侏儒自是长三尺， 
澼纩都来直数金。寂寞死灰人丧偶，婆娑生意树交阴。 
年来想见琼枝色，久梦蘧蘧到竹林。古



   卷731_20 【华清宫】杜常 

行尽江南数十程，晓星残月入华清。
朝元阁上西风急，都入长杨作雨声。



   卷731_21 【题文川村居】滕白 

种茶岩接红霞坞，灌稻泉生白石根。
皤腹老翁眉似雪，海棠花下戏儿孙。



   卷731_22 【燕】滕白 

短羽新来别海阳，真珠高卷语雕梁。
佳人未必全听尔，正把金针绣凤凰。



   卷731_23 【题严君观】王喦 

寒云古木罩星台，凡骨仙踪信可哀。
二十年前曾此到，一千年内未归来。



   卷731_24 【山中有所思】王喦 

零零夜雨渍愁根，触物伤离好断魂。
莫怪杜鹃飞去尽，紫微花里有啼猿。



   卷731_25 【燕】王喦 

一巢功绩破春光，絮落花残两翅狂。
月树风枝不栖去，强来言语泥雕梁。



   卷731_26 【贫女】王喦 

难把菱花照素颜，试临春水插花看。
木兰船上游春子，笑把荆钗下远滩。



   卷731_27 【杪春寄友人】王喦 

何处相逢万事忙，卓家楼上百淘香。
明朝渐近山僧寺，更为残花醉一场。



   卷731_28 【回旧山】王喦 

庾家楼上谢家池，处处风烟少旧知。
明日落花谁共醉，野溪猿鸟恨归迟。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十二 
 
   
　 
　

　
 　



   卷732_1 【感巫州荠菜】高力士 

两京作斤卖，五溪无人采。夷夏虽有殊，气味都不改。斋



   卷732_2 【句】高力士 

烟熏眼落膜，瘴染面朱虞。（流巫州时作）知



   卷732_3 【使至灊山（神异录：明皇尝梦游灊岳遣越宾祀之）】王越宾 

碧坞烟霞昼未开，游人到处尽裴回。
凭谁借问岩前叟，曾托吾皇一梦来。



   卷732_4 【和武相公中秋夜西蜀锦楼望月得清字】王良会 

德星摇此夜，珥耳满重城。杳霭烟氛色，飘飖砧杵声。 
令行秋气爽，乐感素风轻。共赏千年圣，长歌四海清。古



   卷732_5 【星回节游避风台与清平官赋】南诏骠信 

避风善阐台，极目见藤越。悲哉古与今，依然烟与月。 
自我居震旦，翊卫类夔契。伊昔颈皇运，艰难仰忠烈。 
不觉岁云暮，感极星回节。元昶同一心，子孙堪贻厥。古



   卷732_6 【星回节避风台骠信命赋】赵叔达 

法驾避星回，波罗毗勇猜。河润冰难合，地暖梅先开。 
下令俚柔洽，献賝弄栋来。愿将不才质，千载侍游台。知



   卷732_7 【途中诗】杨奇鲲 

□□□□□□□，□□□□□□□。风里浪花吹更白， 
雨中山色洗还青。海鸥聚处窗前见，林狖啼时枕上听。 
此际自然无限趣，王程不敢暂留停。知



   卷732_8 【听妓洞云歌】布燮 

嵇叔夜，鼓琴饮酒无闲暇。若使当时闻此歌， 
抛掷广陵都不藉。刘伯伦，虚生浪死过青春。 
一饮一硕犹自醉，无人为尔卜深尘。知



   卷732_9 【思乡作】布燮 

泸北行人绝，云南信未还。庭前花不扫，门外柳谁攀。 
坐久销银烛，愁多减玉颜。悬心秋夜月，万里照关山。主



   卷732_10 【衔命还国作】朝衡 

衔命将辞国，非才忝侍臣。天中恋明主，海外忆慈亲。 
伏奏违金阙，騑骖去玉津。蓬莱乡路远，若木故园林。 
西望怀恩日，东归感义辰。平生一宝剑，留赠结交人。主



   卷732_11 【绣袈裟衣缘】长屋 

山川异域，风月同天。寄诸佛子，共结来缘。古



   卷732_12 【愤怨诗】王巨仁 

于公恸哭三年旱，邹衍含愁五月霜。
今我幽愁还似古，皇天无语但苍苍。



   卷732_13 【立木海上刻诗】李赞华 

小山压大山，大山全无力。羞见故乡人，从此投外国。古



   卷732_14 【戏语】成辅端 

秦地城池二百年，何期如此贱田园。
一顷麦苗硕伍米，三间堂屋二千钱。



   卷732_15 【万寿寺歌词】张隐 

位乖燮理致伤残，四面墙匡不忍看。
正是花时堪下泪，相公何必更追欢。



   卷732_16 【迎孙刺史】朱元 

昔日郎君今刺史，朱元依旧守朱门。
今朝竹马诸童子，尽是当时竹马孙。



   卷732_17 【临刑诗（璠不知书，时以为鬼代作）】陈璠 

积玉堆金官又崇，祸来倏忽变成空。
五年荣贵今何在，不异南柯一梦中。



   卷732_18 【诗】捧剑仆 

青鸟衔葡萄，飞上金井栏。美人恐惊去，不敢卷帘看。主



   卷732_19 【题牡丹】捧剑仆 

一种芳菲出后庭，却输桃李得佳名。
谁能为向天人说，从此移根近太清。



   卷732_20 【将窜留诗】捧剑仆 

珍重郭四郎，临行不得别。晓漏动离心，轻车冒残雪。 
欲出主人门，零涕暗呜咽。万里隔关山，一心思汉月。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十三 
 
   
　 
　

　
 　



   卷733_1 【淮阳感怀】李密 

金风荡初节，玉露凋晚林。此夕穷涂士，郁陶伤寸心。 
野平葭苇合，村荒藜藿深。眺听良多感，徙倚独沾襟。 
沾襟何所为，怅然怀古意。秦俗犹未平，汉道将何冀。 
樊哙市井徒，萧何刀笔吏。一朝时运会，千古传名谥。 
寄言世上雄，虚生真可愧。主



   卷733_2 【南隐游泉山】孔德绍 

名山狎招隐，俗外远相求。还如倒景望，忽似阆风游。 
临崖俯大壑，披雾仰飞流。岁积松方偃，年深椿欲秋。 
野花开石镜，云叶掩山楼。何须问方士，此处即瀛洲。主



   卷733_3 【行经太华】孔德绍 

纷吾世网暇，灵岳展幽寻。寥廓风尘远，杳冥川谷深。 
山昏五里雾，日落二华阴。疏峰起莲叶，危塞隐桃林。 
何必东都外，此处可抽簪。主



   卷733_4 【夜宿荒村】孔德绍 

绵绵夕漏深，客恨转伤心。抚弦无人听，对酒时独斟。 
故乡万里绝，穷愁百虑侵。秋草思边马，绕枝惊夜禽。 
风度谷馀响，月斜山半阴。劳歌欲叙意，终是白头吟。主



   卷733_5 【王泽岭遭洪水】孔德绍 

地籁风声急，天津云色愁。悠然万顷满，俄尔百川浮。 
还似金堤溢，翻如碧海流。惊涛遥起鹭，回岸不分牛。 
徒知怀赵景，终是倦阳侯。木梗诚无托，芦灰岂暇求。 
思得乘槎便，萧然河汉游。知



   卷733_6 【登白马山护明寺】孔德绍 

名岳标形胜，危峰远郁纡。成象建环极，大壮阐规模。 
层台耸灵鹫，高殿迩阳乌。暂同游阆苑，还类入仙都。 
三休开碧岭，万户洞金铺。摄心罄前礼，访道挹中虚。 
遥瞻尽地轴，长望极天隅。白云起梁栋，丹霞映栱栌。 
露花疑濯锦，泉月似沉珠。今日桃源客，相雇失归涂。斋



   卷733_7 【送舍利宿定普岩】孔德绍 

仁祠表虚旷，祇园展肃恭。栖息翠微岭，登顿白云峰。 
映流看夜月，临峰听晓钟。涧芳十步草，崖阴百丈松。 
萧然遥路绝，无复市朝踪。斋



   卷733_8 【观太常奏新乐】孔德绍 

大君膺宝历，出豫表功成。钧天金石响，洞庭弦管清。 
八音动繁会，九变叶希声。和云留睿赏，熏风悦圣情。 
盛烈光韶濩，易俗迈咸英。窃吹良无取，率舞抃群生。斋



   卷733_9 【赋得涉江采芙蓉】孔德绍 

莲舟泛锦碛，极目眺江干。沿流渡楫易，逆浪取花难。 
有雾疑川广，无风见水宽。朝来采摘倦，讵得久盘桓。古



   卷733_10 【赋得华亭鹤】孔德绍 

华亭失侣鹤，乘轩宠遂终。三山凌苦雾，千里激悲风。 
心危白露下，声断彩弦中。何言斯物变，翻覆似辽东。知



   卷733_11 【送蔡君知入蜀二首】孔德绍 

金陵已去国，铜梁忽背飞。失路远相送，他乡何日归。斋

灵关九折险，蜀道二星遥。乘槎若有便，希泛广陵潮。主



   卷733_12 【落叶（一作孔绍安诗）】孔德绍 

早秋惊叶落，飘零似客心。翻飞未肯下，犹言惜故林。古



   卷733_13 【句】孔德绍 

谁分菱花影，还看蓬鬓秋。（照镜见白发，《诗式》）主



   卷733_14 【临刑诗】郑颋 

幻生还幻灭，大幻莫过身。安心自有处，求人无有人。古



   卷733_15 【和谒孔子庙（一作李百药诗）】刘斌 

性与虽天纵，主世乃无由。何言泰山毁，空惊逝水流。 
及门思往烈，入室想前修。寂寞荒阶暮，摧残古木秋。 
遗风暧如此，聊以慰蒸求。古



   卷733_16 【和许给事伤牛尚书】刘斌 

名臣不世出，百工之所求。况乃非常器，遭逢兴运秋。 
符彩照千里，铨衡综九流。经纶资百物，樽俎寄皇猷。 
韶濩倾复理，典礼紊还修。虽贞栋梁任，兼好艺文游。 
伫闻和鼎实，行当奉介丘。高衢翻税驾，阅水遽迁舟。 
传呼更何日，曳履闻无由。归魂藐修路，征棹舣邗沟。 
林薄长风惨，江上寒云愁。夜台终不曙，遗芳徒自留。知



   卷733_17 【送刘散员同赋陈思王诗，得好鸟鸣高枝】刘斌 

春林已自好，时鸟复和鸣。枝交难奋翼，谷静易流声。 
间关才得性，矰缴遽相惊。安知背飞远，拂雾独晨征。主



   卷733_18 【咏山】刘斌 

灵山峙千仞，蔽日且嵯峨。紫盖云阴远，香炉烟气多。 
石梁高鸟路，瀑水近天河。欲知闻道里，别自有仙歌。斋



   卷733_19 【登楼望月二首】刘辟 

圆月当新霁，高楼见最明。素波流粉壁，丹桂拂飞甍。 
下瞰千门静，旁观万象生。梧桐窗下影，乌鹊槛前声。 
啸逸刘琨兴，吟资庾亮情。游人莫登眺，迢递故乡程。斋

皎洁三秋月，巍峨百丈楼。下分征客路，上有美人愁。 
帐卷芙蓉带，帘褰玳瑁钩。倚窗情渺渺，凭槛思悠悠。 
未得金波转，俄成玉箸流。不堪三五夕，夫婿在边州。古



   卷733_20 【题菊花】黄巢 

飒飒西风满院栽，蕊寒香冷蝶难来。
他年我若为青帝，报与桃花一处开。



   卷733_21 【不第后赋菊】黄巢 

待到秋来九月八，我花开后百花杀。
冲天香阵透长安，满城尽带黄金甲。



   卷733_22 【自题像】黄巢 

记得当年草上飞，铁衣著尽著僧衣。
天津桥上无人识，独倚栏干看落晖。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十四 
 
   
　 
　

　
 　



   卷734_1 【柳】罗绍威 

妆点青春更有谁，青春常许占先知。亚夫营畔风轻处， 
元亮门前日暖时。花密宛如飘六出，叶繁何惜借双眉。 
交情别绪论多少，好向仁人赠一枝。知



   卷734_2 【白菊（一作罗隐诗）】罗绍威 

虽被风霜竞欲催，皎然颜色不低摧。已疑素手能妆出， 
又似金钱未染来。香散自宜飘渌酒，叶交仍得荫苍苔。 
寻思闭户中宵见，应认寒窗雪一堆。知



   卷734_3 【句】罗绍威 

楼前澹澹云头日，帘外萧萧雨脚风。斋



   卷734_4 【清明登奉先城楼】罗衮 

年来年去只艰危，春半尧山草尚衰。四海清平耆旧见， 
五陵寒食小臣悲。烟销井邑隈楼槛，雪满川原泥酒卮。 
拭尽贾生无限泪，一行归雁远参差。斋



   卷734_5 【清明赤水寺居】罗衮 

榆火轻烟处处新，旋从闲望到诸邻。浮生浮世只多事， 
野水野花娱病身。浊酒不禁云外景，碧峰犹冷寺前春。 
蓑衣毳衲诚吾党，自结村园一社贫。斋



   卷734_6 【赠罗隐】罗衮 

平日时风好涕流，谗书虽盛一名休。寰区叹屈瞻天问， 
夷貊闻诗过海求。向夕便思青琐拜，近年寻伴赤松游。 
何当世祖从人望，早以公台命卓侯。斋



   卷734_7 【哭赵州和尚二首】王镕 

师离dt水动王侯，心印光潜麈尾收。碧落雾霾松岭月， 
沧溟浪覆济人舟。一灯乍灭波旬喜，双眼重昏道侣愁。 
纵是了然云外客，每瞻瓶几泪还流。斋

佛日西倾祖印隳，珠沈丹沼月沈辉。影敷丈室炉烟惨， 
风起禅堂松韵微。只履乍来留化迹，五天何处又逢归。 
解空弟子绝悲喜，犹自潸然对雪帏。古



   卷734_8 【答同年李昉见赠次韵】邓洵美 

词场几度让长鞭，又向清朝贺九迁。品秩虽然殊此日， 
岁寒终不改当年。驰名早已超三院，侍直仍忻步八砖。 
今日相逢翻自愧，闲吟对酒倍潸然。古



   卷734_9 【除夜长安作（一作李景诗）】李京 

长安朔风起，穷巷掩双扉。新岁明朝是，故乡何路归。 
鬓丝饶镜色，隙雪夺灯辉。却羡秦州雁，逢春尽北飞。知



   卷734_10 【登岭望】许鼎 

淼淼三江水，悠悠五岭关。雁飞犹不度，人去若为还。斋



   卷734_11 【崿岭四望】许鼎 

汉家仙仗在咸阳，洛水东流出建章。
野老至今犹望幸，离宫秋树独苍苍。



   卷734_12 【官左拾遗归隐作（一作辞官归隐，留诗一绝）】王易简 

汩没朝班愧不才，谁能低折向尘埃。
青山得去且归去，官职有来还自来。



   卷734_13 【悼杨氏妓琴弦】朱褒 

魂归寥廓魄归泉，只住人间十五年。
昨日施僧裙带上，断肠犹系琵琶弦。



   卷734_14 【公子行】黄损 

春草绿绵绵，骄骖骤暖烟。微风飘乐韵，半日醉花边。 
打鹊抛金盏，招人举玉鞭。田翁与蚕妇，平地看神仙。主



   卷734_15 【读史】黄损 

逐鹿走红尘，炎炎火德新。家肥生孝子，国霸有馀臣。 
帝道云龙合，民心草木春。须知烟阁上，一半老儒真。斋



   卷734_16 【出山吟】黄损 

来书初出白云扃，乍蹑秋风马走轻。远近留连分岳色， 
别离呜咽乱泉声。休将巢许争喧杂，自共伊皋论太平。 
昨夜细看云色里，进贤星座甚分明。斋



   卷734_17 【书壁】黄损 

一别人间岁月多，归来人事已销磨。
惟有门前鉴池水，春风不改旧时波。



   卷734_18 【句】黄损 

机关才运动，胜败便相随。（以下并见《吟窗杂录》）斋

忽遇南迁客，若为西入心。主

往来三岛近，活计一囊空。知

三通明主诏，一片白云心。古

扫地待明月，踏花迎野僧。斋

水谙彭泽阔，山忆武陵深。主

金镫冷光风宛转，锦袍红润雨霏微。知

高齐日月方为道，动合乾坤始是心。古

傍水野禽通体白，饤盘山果半边红。（见《零陵总记》）斋

而今世上多离别，莫向相思树下啼。（《鹧鸪》， 
见《古今诗话》）知



   卷734_19 【梁郊祀乐章·庆肃】张衮 

笾豆簠簋，黍稷非馨。懿兹彝器，厥德惟明。 
金石匏革，以和以平。由此无疆，期乎永宁。主



   卷734_20 【梁郊祀乐章·庆熙】张衮 

哲后躬享，旨酒斯陈。王恭无斁，严祀惟寅。 
皇祖以配，大孝以振。宜锡景福，永休下民。斋



   卷734_21 【梁郊祀乐章·庆隆】张衮 

恭祀上帝，于国之阳。爵醴是荷，鸿基永昌。知



   卷734_22 【梁郊祀乐章·庆融】张衮 

道和气兮袭氤氲，宣皇规兮彰圣神。
服遐裔兮敷质文，格苗扈兮息烟尘。



   卷734_23 【梁郊祀乐章·庆休】张衮 

大业来四夷，仁风和万国。白日体无私，皇天辅有德。 
七旬罪已服，六月师方克。伟哉帝道隆，终始常作则。古



   卷734_24 【梁郊祀乐章·庆和】张衮 

烟燎升，礼容彻。诚感达，人神悦。 
灵贶彰，圣情结。玉座寂，金炉歇。知



   卷734_25 【梁郊祀乐章·庆和】赵光逢 

就阳位，升圜丘。佩双玉，御大裘。 
膺天命，拥神休。万灵感，百禄遒。主

秉黄钺，建朱旗。震八表，清二仪。 
帝业显，王道夷。受景命，启皇基。古

开九门，怀百神。通肸蚃，接氤氲。 
明粢荐，广乐陈。奠嘉璧，燎芳薪。主

膺宝图，执左契。德应天，圣飨帝。 
荐表衷，荷灵惠。寿万年，祚百世。古

惟德动天，有感必通。秉兹一德，禋于六宗。 
钦夤宝命，恭肃礼容。来顾来享，永穆皇风。主

天惟佑德，辟乃奉天。交感斯在，昭事罔愆。 
岁功已就，王道无偏。于焉报本，是用告虔。古



   卷734_26 【梁郊祀乐章·庆顺】赵光逢 

圣皇戾止，天步舒迟。乾乾睿相，穆穆皇仪。 
进退必肃，陟降是祗。六变克协，万灵协随。知



   卷734_27 【梁郊祀乐章·庆平】赵光逢 

天命降鉴，帝德惟馨。享祀不忒，礼容孔明。 
奠璧布币，荐纯献精。神祐以答，敷锡永宁。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十五 
 
   
　 
　

　
 　



   卷735_1 【宫词百首】和凝 

紫燎光销大驾归，御楼初见赭黄衣。
千声鼓定将宣赦，竿上金鸡翅欲飞。

北阙晴分五凤楼，嵩山秀色护神州。
洛河自契千年运，更拟波中出九畴。

中兴殿上晓光融，一炷天香舞瑞风。
百辟虔心齐稽首，卷帘遥见御衣红。

日和风暖御楼时，万姓齐瞻八彩眉。
瑞气祥烟笼细仗，閤门宣赦四方知。

凤吹鸾歌晓日明，丰年观稼出神京。
封人争献南山寿，五色云中御辇平。

圣主临轩待晓时，穿花宫漏正迟迟。
鸡人一唱乾坤晓，百辟分班俨羽仪。

朦胧西月照池亭，初夜椒房掩画屏。
宫女相呼有何事，上楼同看老人星。

红泥椒殿缀珠珰，帐蹙金龙窣地长。
红兽慢然天色暖，凤炉时复爇沈香。

九重楼殿簇丹青，高柳含烟覆井亭。
宫内不知今日几，自来阶下数尧蓂。

寝殿香浓玉漏严，云随凉月下西南。
帐前宫女低声道，主上还应梦傅岩。

绕殿钩阑压玉阶，内人轻语凭葱苔。
皆言明主垂衣理，不假朱云傍槛来。

颟顸冰面莹池心，风刮瑶阶腊雪深。
怪得宫中无兽炭，步摇钗是辟寒金。

兰殿春融自靘笙，玉颜风透象纱明。
金簧如语莺声滑，可使云和独得名。

兰烛时将凤髓添，寒星遥映夜光帘。
龙楼露著鸳鸯瓦，谁近螭头掷玉签。

玉甃莲池春水平，小鱼双并锦鳞行。
内中知是黄河样，九曲今年彻底清。

真珠帘外静无尘，耿耿凉天景象新。
金殿夜深银烛晃，宫嫔来奏月重轮。

鱼犀月掌夜通头，自著盘莺锦臂鞲。
多把沈檀配龙麝，宫中掌浸十香油。

香云双飐玉蝉轻，侍从君王苑里行。
嘉瑞忽逢连理木，一时跪拜贺文明。

金鸾双立紫檀槽，暖殿无风韵自高。
含笑试弹红蕊调，君王宣赐酪樱桃。

斑簟如霞可殿铺，更开新进瑞莲图。
谁人筑损珊瑚架，子细看时认沥苏。

金盆初晓洗纤纤，银鸭香焦特地添。
出户忽看春雪下，六宫齐卷水晶帘。

暖金盘里点酥山，拟望君王子细看。
更向眉中分晓黛，岩边染出碧琅玕。

云母屏前绣柱衣，龙床闲卷谏书帏。
黄金槛外螭头活，日照红兰露未晞。

楼西残月尚胧明，中禁鸡人报晓声。
清旦司天台进状，夜来晴霁泰阶平。

纤辔摩轩响佩环，银台门外集鸳鸾。
三钟五鼓祥烟敛，日照仙人捧露盘。

司膳厨中也禁烟，春宫相对画秋千。
清明节日颁新火，蜡炬星飞下九天。

宫木交芳色尽深，和风轻舞早莺吟。
侍臣不异东方朔，应喜仙桃满禁林。

贡橘香匀x0oh容，星光初满小金笼。
近臣押赐诸王宅，拜了方开敕字封。

献寿朝元欲偃戈，航深梯险竞骈罗。
若论万国来朝日，比并涂山更较多。

艳阳风景簇神州，杏蕊桃心照凤楼。
遥望青青河畔草，几多归马与休牛。

銮舆观稼晚方归，日月旗中见御衣。
万姓焚香惟顶礼，瑞云随伞入宫闱。

宫庭皆应紫微垣，壮丽宸居显至尊。
赤子颙颙瞻父母，已将仁德比乾坤。

三农皆已辟田畴，又见金门出土牛。
块雨条风符圣化，嘉禾看却报新秋。

进食门前水陆陈，大官斋洁贡时新。
明君宵旰分甘处，便索金盘赐重臣。

层台金碧惹红霞，仙掌亭亭对月华。
昨夜盘中甘露满，婕妤争去奏官家。

水殿垂帘冷色凝，一床珍簟展春冰。
才人侍立持团扇，金缕双龙贴碧藤。

香鸭烟轻爇水沈，云鬟闲坠凤犀簪。
珠帘半卷开花雨，又见芭蕉展半心。

莺锦蝉罗撒麝脐，狻猊轻喷瑞烟迷。
红酥点得香山小，卷上珠帘日未西。

锦褥花明满殿铺，宫娥分坐学樗蒲。
欲教官马冲关过，咒愿纤纤早掷卢。

小楼花簇钿山低，金雉双来蹋马齐。
夸向傍人能彩戏，朝来赢得鹭鸶犀。

红鬃白马嫩龙飞，天厩供来入紫微。
遥见玉阶嘶不已，应缘认得赭黄衣。

班定千牛立受宣，佩刀搢笏凤墀前。
一声不坐祥云合，鸳鹭依行拜两边。

三殿香浓晓色来，祥鸾威凤待门开。
锵金佩玉趋丹陛，总是和羹作砺才。

两番供奉打球时，鸾凤分厢锦绣衣。
虎骤龙腾宫殿响，骅骝争趁一星飞。

凤池冰泮岸莎匀，柳眼花心雪里新。
都是九重和暖地，东风先报禁园春。

紫气氤氲满帝都，映楼明月锁金铺。
银泥殿里嫌红烛，教近龙床著火珠。

地衣初展瑞霞融，绣帽金铃舞舜风。
吹竹弹丝珠殿响，坠仙双降五云中。

锦策匀铺寒玉齐，星锤高运日通犀。
铿金曲罢春冰碎，跪拜君王粉面低。

珠帘静卷水亭凉，玉蕊风飘小槛香。
几处按歌齐入破，双双雏燕出宫墙。

宫娥解禊艳阳时，鹢舸兰桡满凤池。
春水如蓝垂柳醉，和风无力袅金丝。

白玉阶前菊蕊香，金杯仙酝赏重阳。
层台云集梨园乐，献寿声声祝万康。

天籁吟风社燕归，渚莲香老碧苔肥。
夜来霜坠梧桐叶，诸殿平明进御衣。

炉爇香檀兽炭痴，真珠帘外雪花飞。
六宫进酒尧眉寿，舞凤盘龙满御衣。

云行风静早秋天，竞绕盆池蹋采莲。
罨画披袍从窣地，更寻宫柳看鸣蝉。

阑珊星斗缀珠光，七夕宫嫔乞巧忙。
总上穿针楼上去，竞看银汉洒琼浆。

宝瑟凄锵夜漏馀，玉阶闲坐对蟾蜍。
秋光寂历银河转，已见宫花露滴疏。

春风金袅万年枝，簇白团红烂熳时。
宫女竞思游御苑，大家齐奏圣人知。

乾文初见泰阶平，日月常遵阁道行。
昨夜仰观垂象正，拱辰星宿转分明。

锵锵济济赴延英，渐近重瞳目转明。
君圣臣贤鱼水契，鸿基须贺永清平。

天厩骖騑集嫩龙，雪光相照晓嘶风。
昂头步步金鞍稳，掌扇花前御路中。

金吾细仗俨威仪，圣旨凝旒对远夷。
晓日曈曨瞻玉案，丁冬环珮满彤墀。

正旦垂旒御八方，蛮夷无不奉梯航。
群臣舞蹈称觞处，雷动山呼万岁长。

圣主躬耕在籍田，公卿环卫待丰年。
五风十雨馀粮在，金殿惟闻奏舜弦。

圣日垂科委所司，英才咸喜遇明时。
春官进榜莺离谷，月殿香残桂魄枝。

天街香满瑞云生，红伞凝空景日明。
先遣五坊排猎骑，为民除害出神京。

内宴初开锦绣攒，教坊齐奏万年欢。
箫韶响亮春云合，日照尧阶舞瑞鸾。

视草词臣直玉堂，对来新赐锦袍香。
班资最在云霄上，长是先迎日月光。

玉殿朦胧散晓光，金龙高喷九天香。
摵鞭声定初开扇，百辟齐呼万岁长。

五色卿云覆九重，香烟高舞御炉中。
含元殿里行仁德，四海车书已混同。

欲封丹诏紫泥香，朱篆龙文御印光。
汗涣丝纶出丹禁，便从天上凤衔将。

越溪姝丽入深宫，俭素皆持马后风。
尽道君王修圣德，不劳辞辇与当熊。

早梅初向雪中明，风惹奇香粉蕊轻。
谁道落花堪靧面，竞来枝上采繁英。

暖殿奇香馥绮罗，窗间初学绣金鹅。
才经冬至阳生后，今日工夫一线多。

金井澄泉玉液香，琉璃深殿自清凉。
温汤头进瓜初熟，后至宫嫔未得尝。

绣闼雕甍列锦闺，珍奇惟待凤凰栖。
杏梁烜赫晴霞展，时见空虚坠燕泥。

龙凤金鞍软玉鞭，雪花光照锦连乾。
驾头直指西郊去，晓日寒生讲武天。

戛云楼上定风盘，雀跃猿跳总不难。
要对君王逞轻捷，御楼时拟上鸡竿。

停稳春衫窣地长，通天犀带缀金章。
近臣衔命离丹禁，高捧恩波洒万方。

垂黎玉押春帘卷，不夜珠楼晓鉴开。
袍裤宫人走迎驾，东风吹送御香来。

金吾勘契自通官，楼上初闻唱刻闲。
金殿香高初唤仗，数行鸳鹭各趋班。

螺髻凝香晓黛浓，水精鸂鶒飐轻风。
金钗斜戴宜春胜，万岁千秋绕鬓红。

缕金团扇对纤絺，正是深宫捧日时。
要对君王说幽意，低头佯念婕妤诗。

结金冠子学梳蝉，碾玉蜻蜓缀鬓偏。
寝殿垂帘悄无事，试香闲立御炉前。

金马词臣夜受宣，授毫交直八花砖。
白麻草了初呈进，称旨丝纶下九天。

平明光政便门开，已见忠臣早入来。
自是枢机符造化，大罗天上曜三台。

红罗窗里绣偏慵，亸袖闲隈碧玉笼。
兰殿春晴鹦鹉睡，结条钗飐落花风。

晓光初入右银台，鸳鹭分班启沃来。
如水如鱼何际会，尽言金鼎得盐梅。

立名金马近尧阶，尽是家传八斗才。
麻尾尚犹龙字湿，便从天上凤衔来。

狻猊镇角舞筵张，鸾凤花分十六行。
轻动玉纤歌遍慢，时时偷眼看君王。

边藩□宴贺休征，细仗初排舜日明。
坐定两军呈百戏，乐臣低折贺升平。

碧罗冠子簇香莲，结胜双衔利市钱。
花下贪忙寻百草，不知遗却蹙金蝉。

兰省初除傅粉郎，静端霜简入鸳行。
明庭转制浑无事，朝下空馀鸡舌香。

采访宁遗草泽人，诏搜无不降蒲轮。
集贤殿里开炉冶，待把黄金铸重臣。

红玉纤纤捧暖笙，绛唇呼吸引春莺。
霓裳曲罢君王笑，宜近前来与改名。

绣额朱门插艾人，羞将角黍近香唇。
平明朝下夸宣赐，五色香丝系臂新。

芙蓉冠子水精簪，闲对君王理玉琴。
鹭颈莺唇胜仙子，步虚声细象窗深。

金马门开侍从归，御香犹惹赐来衣。
晓光满院金鱼冷，红药花擎宿露飞。

便殿朝回卸玉簪，竞来芳槛摘花心。
风和难捉花中蝶，却向窗间弄绣针。

君王朝下未梳头，长晕残眉侍鉴楼。
扼臂交光红玉软，起来重拟理箜篌。

九重天上实难知，空遣微臣役梦思。
葵藿一心期捧日，强搜狂斐拟宫词。



   卷735_2 【渔父歌】和凝 

白芷汀寒立鹭鸶，蘋风轻剪浪花时。 
烟幂幂，日迟迟，香引芙蓉惹钓丝。知



   卷735_3 【杨柳枝】和凝 

软碧摇烟似送人，映花时把翠眉嚬。
青青自是风流主，慢飐金丝待洛神。

瑟瑟罗裙金缕腰，黛眉隈破未重描。
醉来咬损新花子，拽住仙郎尽放娇。

鹊桥初就咽银河，今夜仙郎自姓和。
不是昔年攀桂树，岂能月里索姮娥。



   卷735_4 【解红歌（唐有儿童解红之舞）】和凝 

百戏罢，五音清，解红一曲新教成。 
两个瑶池小仙子，此时夺却柘枝名。主



   卷735_5 【题鹰猎兔画】和凝 

虽是丹青物，沈吟亦可伤。君夸鹰眼疾，我悯兔心忙。 
岂动骚人兴，惟增猎客狂。鲛绡百馀尺，争及制衣裳。斋



   卷735_6 【醴泉院】和凝 

万山岚霭簇洋城，数处禅斋尽有名。古柏八株堆翠色， 
灵泉一派逗寒声。暂游颇爱闲滋味，久住翻嫌俗性情。 
珍重支公每相勉，我于儒行也修行。斋



   卷735_7 【兴势观】和凝 

山名兴势镇梁洋，俨有真风福此方。瘦柏握盘笼殿紫， 
灵泉澄洁浸花香。暂游颇爱闲人少，久住翻嫌白日忙。 
只向五千文字内，愿成金骨住仙乡。斋



   卷735_8 【洋川】和凝 

华夷图上见洋川，知在青山绿水边。
官闲最好游僧舍，江近应须买钓船。



   卷735_9 【句】和凝 

先生自舞琴。（《三乐达节》）斋

波上人如潘玉儿，掌中花似赵飞燕。（《采莲曲》， 
以上并见《乐书》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十七 
 
   
　 
　

　
 　



   卷737_1 【天道】冯道 

穷达皆由命，何劳发叹声。但知行好事，莫要问前程。 
冬去冰须泮，春来草自生。请君观此理，天道甚分明。知



   卷737_2 【偶作】冯道 

莫为危时便怆神，前程往往有期因。须知海岳归明主， 
未必乾坤陷吉人。道德几时曾去世，舟车何处不通津。 
但教方寸无诸恶，狼虎丛中也立身。知



   卷737_3 【北使还京作（诗凡五章，今仅存其一）】冯道 

去年今日奉皇华，只为朝廷不为家。殿上一杯天子泣， 
门前双节国人嗟。龙荒冬往时时雪，兔苑春归处处花。 
上下一行如骨肉，几人身死掩风沙。知



   卷737_4 【赠窦十】冯道 

燕山窦十郎，教子有义方。灵椿一株老，丹桂五枝芳。斋



   卷737_5 【放鱼书所钥户】冯道 

高却垣墙钥却门，监丞从此罢垂纶。
池中鱼鳖应相贺，从此方知有主人。



   卷737_6 【句】冯道 

朝披四袄专藏手，夜覆三衾怕露头。（虏中大寒， 
赐道锦袄、貂袄、羊狐貂衾各一。每入谒，悉服四袄衣， 
宿馆中，并覆三衾，故云）知

牛头偏得赐，象笏更容持。（虏以道有重名，欲留之， 
命与其国相同列，所赐皆等。虏赐臣下以牙笏，及腊月赐 
牛头，皆殊礼也，道皆得之，以诗谢。以上见《丛苑》）主

已落地花方遣扫，未经霜草莫教锄。（《吟治圃》， 
见《事文类聚》）古

视草北来唐学士，拥旄西去汉将军。（《同光中承旨卢 
质节制河中赠》，见《续翰林志》）主



   卷737_7 【后唐宗庙乐舞辞】卢文纪 

仁君御宇，寰海谧清。运符武德，道协文明。 
九成式叙，百度惟成。金门积庆，玉叶传荣。斋



   卷737_8 【后唐宗庙乐舞辞】崔居俭 

艰难王业，返正皇唐。先天再造，却日重光。 
汉绍世祖，夏资少康。功成德茂，率祀无疆。古



   卷737_9 【春社从李昉乞酒】李涛1 

社公今日没心情，为乞治聋酒一瓶。
恼乱玉堂将欲遍，依稀巡到第三厅。



   卷737_10 【句】李涛1 

溪声长在耳，山色不离门。（《诗人玉屑》）古

扫地树留影，拂床琴有声。斋

一言寤主宁复听，三谏不从归去来。（《谏晋主不从作》， 
见《吟窗杂录》）知



   卷737_11 【灵溪老松歌】卢士衡 

灵溪古观坛西角，千尺鳞皴栋梁朴。横出一枝戛楼阁， 
直上一枝扫寥廓。白石苍苔拥根脚，月明风撼寒光落。 
有时风雨晦暝，摆撼若黑龙之腾跃。合生于象外峰峦， 
枉滞乎人间山岳。安得巨灵受请托，拔向青桂白榆边安著。古



   卷737_12 【游灵溪观】卢士衡 

云藏宝殿风尘外，粉壁松轩入看初。话久仙童颜色老， 
病来玄鹤羽毛疏。樵翁接引寻红术，道士留连说紫书。 
不为壮心降未得，便堪从此玩清虚。古



   卷737_13 【寄天台道友】卢士衡 

相思遥指玉霄峰，怅望江山阻万重。会隔晓窗闻法鼓， 
几同寒榻听疏钟。别来知子长餐柏，吟处将谁对倚松。 
且住人间行圣教，莫思天路便登龙。古



   卷737_14 【花落】卢士衡 

迎风啸未已，和雨落穀穀。千枝与万枝，不如一竿竹。主



   卷737_15 【钟陵铁柱】卢士衡 

千年埋没竟何为，变化宜将万物齐。
安得风胡借方便，铸成神剑斩鲸鲵。



   卷737_16 【僧房听雨】卢士衡 

古寺松轩雨声别，寒窗听久诗魔发。
记得年前在赤城，石楼梦觉三更雪。



   卷737_17 【题牡丹】卢士衡 

万叶红绡剪尽春，丹青任写不如真。
风光九十无多日，难惜尊前折赠人。



   卷737_18 【祖龙词】熊皦 

平吞六国更何求，童女童男问十洲。
沧海不回应怅望，始知徐福解风流。



   卷737_19 【谪居海上】熊皦 

家临泾水隔秦川，来往关河路八千。
堪恨此身何处老，始皇桥畔又经年。



   卷737_20 【冬日原居酬光上人见访】熊皎 

吾道丧已久，吾师何此来。门无尘事闭，卷有国风开。 
野迥霜先白，庭荒叶自堆。寒暄吟罢后，犹喜话天台。知



   卷737_21 【早梅】熊皎 

江南近腊时，已亚雪中枝。一夜欲开尽，百花犹未知。 
人情皆共惜，天意欲教迟。莫讶无浓艳，芳筵正好吹。主



   卷737_22 【怀三茅道友】熊皎 

尘事何年解客嘲，十年容易到三茅。长思碧洞云窗下， 
曾借黄庭雪夜抄。丹桂有心凭至论，五峰无信问深交。 
杏坛仙侣应相笑，只为浮名未肯抛。主



   卷737_23 【赠胥尊师】熊皎 

绿发童颜羽服轻，天台王屋几经行。云程去速因风起， 
酒债还迟待药成。房闭十洲烟浪阔，箓开三洞鬼神惊。 
他年华表重归日，却恐桑田已变更。主



   卷737_24 【句】熊皎 

山前犹见月，陌上未逢人。（早行，以下见《雅言杂载》）古

果熟秋先落，禽寒夜未栖。（《山居》）斋

深逢野草皆为药，静见樵人恐是仙。主

厌听啼鸟梦醒后，慵扫落花春尽时。知

废土有人耕不畏，古厅无讼醉何妨。（见《事文类聚》）古



   卷737_25 【塞上】赵延寿 

黄沙风卷半空抛，云动阴山雪满郊。探水人回移帐就， 
射雕箭落著弓抄。鸟逢霜果饥还啄，马渡冰河渴自跑。 
占得高原肥草地，夜深生火折林梢。古



   卷737_26 【棋】高辇 

野客围棋坐，支颐向暮秋。不言如守默，设计似平雠。 
决胜虽关勇，防危亦合忧。看他终一局，白却少年头。知



   卷737_27 【句】高辇 

飘飘送下遥天雪，飒飒吹干旅舍烟。（《冬风》， 
见《吟窗杂录》）主



   卷737_28 【与李专美】韩昭裔 

昭裔登庸汝未登，凤池鸡树冷如冰。
何如且作宣徽使，免被人呼粥饭僧。



   卷737_29 【题龙窝洞】张仁溥 

折花携酒看龙窝，镂玉长旌俊彦过。
他日各为云外客，碧纱笼却又如何。



   卷737_30 【留题座主和凝旧阁】李瀚1 

座主登庸归凤阙，门生批诏立鳌头。
玉堂旧阁多珍玩，可作西斋润笔不。



   卷737_31 【题家园】杨昭俭 

池莲憔悴无颜色，园竹低垂减翠阴。
园竹池莲莫惆怅，相看恰似主人心。



   卷737_32 【书从事厅屏上】刘坦 

金殿试回新折桂，将军留辟向江城。
思量一醉犹难得，辜负扬州管记名。



   卷737_33 【题施璘画竹图】韦遵 

枯箨危根缴石头，千竿交映近清流。
堪珍仲宝穷幽笔，留得荆湘一片秋。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十八 
 
   
　 
　

　
 　



   卷738_1 【陪游凤凰台献诗】宋齐丘 

嵯峨压洪泉，岝峉撑碧落。宜哉秦始皇，不驱亦不凿。 
上有布政台，八顾背城郭。山蹙龙虎健，水黑螭蜃作。 
白虹欲吞人，赤骥相煿zh。画栋泥金碧，石路盘墝埆。
倒挂哭月猿，危立思天鹤。凿池养蛟龙，栽桐栖鸑鷟。 
梁间燕教雏，石罅蛇悬壳。养花如养贤，去草如去恶。 
日晚严城鼓，风来萧寺铎。扫地驱尘埃，剪蒿除鸟雀。 
金桃带叶摘，绿李和衣嚼。贞竹无盛衰，媚柳先摇落。 
尘飞景阳井，草合临春阁。芙蓉如佳人，回首似调谑。 
当轩有直道，无人肯驻脚。夜半鼠窸窣，天阴鬼敲啄。 
松孤不易立，石丑难安著。自怜啄木鸟，去蠹终不错。 
晚风吹梧桐，树头鸣嚗嚗。峨峨江令石，青苔何淡薄。 
不话兴亡事，举首思眇邈。吁哉未到此，褊劣同尺蠖。 
笼鹤羡凫毛，猛虎爱蜗角。一日贤太守，与我观橐籥。 
往往独自语，天帝相唯诺。风云偶不来，寰宇销一略。 
我欲烹长鲸，四海为鼎镬。我欲取大鹏，天地为矰缴。 
安得生羽翰，雄飞上寥廓。古



   卷738_21 【赠仰山慧度禅师】宋齐丘 

初闻如自解，及见胜初闻。两鬓堆残雪，一身披断云。 
道应齐古佛，高不揖吾君。稽首清凉月，萧然万象分。知



   卷738_22 【陪华林园试小妓羯鼓】宋齐丘 

切断牙床镂紫金，最宜平稳玉槽深。因逢淑景开佳宴， 
为出花奴奏雅音。掌底轻璁孤鹊噪，枝头干快乱蝉吟。 
开元天子曾如此，今日将军好用心。知



   卷738_23 【句】宋齐丘 

大似贤臣扶社稷，遇明则见暗还藏。（《影诗》， 
见《吟窗杂录》）主



   卷738_24 【早朝】冯延巳 

铜壶滴漏初昼，高阁鸡鸣半空。催启五门金锁， 
犹垂三殿帘栊。阶前御柳摇绿，仗下宫花散红。 
鸳瓦数行晓日，鸾旗百尺春风。侍臣踏舞重拜， 
圣寿南山永同。知



   卷738_25 【句】冯延巳 

青楼阿监应相笑，书记登坛又却回。斋



   卷738_26 【感怀诗二章（奉使中原署馆壁）】韩熙载 

仆本江北人，今作江南客。再去江北游，举目无相识。 
金风吹我寒，秋月为谁白。不如归去来，江南有人忆。古

未到故乡时，将为故乡好。及至亲得归，争如身不到。 
目前相识无一人，出入空伤我怀抱。风雨萧萧旅馆秋， 
归来窗下和衣倒。梦中忽到江南路，寻得花边旧居处。 
桃脸蛾眉笑出门，争向前头拥将去。古



   卷738_27 【溧水无相寺赠僧】韩熙载 

无相景幽远，山屏四面开。凭师领鹤去，待我挂冠来。 
药为依时采，松宜绕舍栽。林泉自多兴，不是效刘雷。知



   卷738_28 【书歌妓泥金带】韩熙载 

风柳摇摇无定枝，阳台云雨梦中归。
他年蓬岛音尘断，留取尊前旧舞衣。



   卷738_29 【送徐铉流舒州（时铉弟锴亦贬乌江尉，亲友临江相送）】韩熙载 

昔年凄断此江湄，风满征帆泪满衣。
今日重怜鶺鴒羽，不堪波上又分飞。



   卷738_30 【句】韩熙载 

几人平地上，看我半天中。（《登楼》见《吟窗杂录》）斋



   卷738_31 【登祝融峰】李徵古 

欲上祝融峰，先登古石桥。凿开巇嶮处，取路到丹霄。知



   卷738_32 【七岁吟】潘佑 

朝游沧海东，暮归何太速。只因骑折白龙腰， 
谪向人间三十六。主



   卷738_33 【送许处士坚往茅山】潘佑 

天坛云似雪，玉洞水如琴。白云与流水，千载清人心。 
君携布囊去，路长风满林。一入华阳洞，千秋那可寻。斋



   卷738_34 【送人往宣城】潘佑 

江畔送行人，千山生暮氛。谢安团扇上，为画敬亭云。知



   卷738_35 【失题】潘佑 

谁家旧宅春无主，深院帘垂杏花雨。
香飞绿琐人未归，巢燕承尘默无语。



   卷738_36 【句】潘佑 

劝君此醉直须欢，明朝又是花狼藉。（见《野客丛谈》）知



   卷738_37 【寄孟宾于】李昉 

初携书剑别湘潭，金榜标名第十三。昔日声名喧洛下， 
近来诗价满江南。长为邑令情终屈，纵处曹郎志未甘。 
莫学冯唐便休去，明君晚事未为惭。知



   卷738_38 【送孟宾于】马致恭 

曾闻洛下缀神仙，火树南栖几十年。白首自忻丹桂在， 
诗名已得四方传。行随秋渚将归雁，吟傍梅花欲雪天。 
今日还家莫惆怅，不同初上渡头船。知



   卷738_39 【奉和圣制元日大雪登楼】张义方 

恰当岁日纷纷落，天宝瑶花助物华。自古最先标瑞牒， 
有谁轻拟比杨花。密飘粉署光同冷，静压青松势欲斜。 
岂但小臣添兴咏，狂歌醉舞一家家。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百三十九 
 
   
　 
　

　
 　



   卷739_1 【中酒寄刘行军】李建勋 

甚矣频频醉，神昏体亦虚。肺伤徒问药，发落不盈梳。 
恋寝嫌明室，修生愧道书。西峰老僧语，相劝合何如。知



   卷739_2 【白雁】李建勋 

东溪一白雁，毛羽何皎洁。薄暮浴清波，斜阳共明灭。 
差池失群久，幽独依人切。旅食赖菰蒲，单栖怯霜雪。 
边风昨夜起，顾影空哀咽。不及墙上乌，相将绕双阙。知



   卷739_3 【早春寄怀】李建勋 

家山归未得，又是看春过。老觉光阴速，闲悲世路多。 
风和吹岸柳，雪尽见庭莎。欲向东溪醉，狂眠一放歌。主



   卷739_4 【春日东山正堂作】李建勋 

身闲赢得出，天气渐暄和。蜀马登山稳，南朝古寺多。 
早花微弄色，新酒欲生波。从此唯行乐，闲愁奈我何。斋



   卷739_5 【春日小园晨看兼招同舍】李建勋 

最有杏花繁，枝枝若手抟。须知一春促，莫厌百回看。 
鸟啭风潜息，蜂迟露未干。可容排饮否，兼折赠头冠。古



   卷739_6 【惜花寄孙员外】李建勋 

朝始一枝开，暮复一枝落。只恐雨淋漓，又见春萧索。 
侵晨结驷携酒徒，寻芳踏尽长安衢。思量少壮不自乐， 
他日白头空叹吁。古



   卷739_7 【春日病中】李建勋 

才得归闲去，还教病卧频。无由全胜意，终是负青春。 
绿柳渐拂地，黄莺如唤人。方为医者劝，断酒已经旬。知



   卷739_8 【殴妓】李建勋 

自为专房甚，匆匆有所伤。当时心已悔，彻夜手犹香。 
恨枕堆云髻，啼襟搵月黄。起来犹忍恶，剪破绣鸳鸯。主



   卷739_9 【踏青樽前】李建勋 

期君速行乐，不要旋还家。永日虽无雨，东风自落花。 
诗毫粘酒淡，歌袖向人斜。薄暮忘归路，垂杨噪乱鸦。斋



   卷739_10 【正月晦日】李建勋 

莫倦寻春去，都无百日游。更堪正月过，已是一分休。 
泉暖声才出，云寒势未收。晚来重作雪，翻为杏花愁。古



   卷739_11 【惜花】李建勋 

白发今如此，红芳莫更催。预愁多日谢，翻怕十分开。 
点滴无时雨，荒凉满地苔。闲阶一杯酒，惟待故人来。知



   卷739_12 【金谷园落花】李建勋 

愁见清明后，纷纷盖地红。惜看难过日，自落不因风。 
蝶散馀香在，莺啼半树空。堪悲一尊酒，从此似西东。主



   卷739_13 【柳花寄宋明府】李建勋 

每爱江城里，青春向尽时。一回新雨歇，是处好风吹。 
破石黏虫网，高楼扑酒旗。遥知陶令宅，五树正离披。斋



   卷739_14 【送人】李建勋 

相见未逾月，堪悲远别离。非君谁顾我，万里又南之。 
雨逼清明日，花阴杜宇时。愁看挂帆处，鸥鸟共迟迟。古



   卷739_15 【闲游】李建勋 

携酒复携觞，朝朝一似忙。马谙频到路，僧借旧眠床。 
道胜他图薄，身闲白日长。扁舟动归思，高处见沧浪。知



   卷739_16 【柏梁隔句韵诗】李建勋 

不喜长亭柳，枝枝拟送君。惟怜北窗□，树树解留人。 
圆缺都如月，东西只似云。愁看离席散，归盖动行尘。主



   卷739_17 【赠赵学士】李建勋 

常钦赵夫子，远作五侯宾。见面到今日，操心如古人。 
醉同华席少，吟访野僧频。寂寂长河畔，荒斋与庙邻。斋



   卷739_18 【春阴】李建勋 

老雨不肯休，东风势还作。未放草蒙茸，已遣花萧索。 
浮生何苦劳，触事妨行乐。寄语达生人，须知酒胜药。古



   卷739_19 【春日金谷园】李建勋 

火急召亲宾，欢游莫厌频。日长徒似岁，花过即非春。 
晚雨来何定，东风自不匀。须知三个月，不是负芳晨。知



   卷739_20 【夏日酬祥松二公见访】李建勋 

多谢空门客，时时出草堂。从容非有约，淡薄不相忘。 
池映春篁老，檐垂夏果香。西峰正清霁，自与拂吟床。主



   卷739_21 【怀赠操禅师】李建勋 

尝忆曹溪子，龛居面碧嵩。杉松新夏后，雨雹夜禅中。 
道匪因经悟，心能向物空。秋来得音信，又在剡山东。斋



   卷739_22 【闲居秋思呈祥松二公】李建勋 

秋光虽即好，客思转悠哉。去国身将老，流年雁又来。 
叶红堆晚径，菊冷藉空罍。不得师相访，难将道自开。古



   卷739_23 【赋得冬日青溪草堂四十字】李建勋 

莫道无幽致，常来到日西。地虽当北阙，天与设东溪。 
疏苇寒多折，惊凫去不齐。坐中皆作者，长爱觅分题。知



   卷739_24 【溪斋】李建勋 

水木绕吾庐，搴帘晚槛虚。衰条寒露鹊，幽果落惊鱼。 
爱酒贫还甚，趋时老更疏。乖慵自有素，不是忽簪裾。主



   卷739_25 【留题爱敬寺】李建勋 

野性竟未改，何以居朝廷。空为百官首，但爱千峰青。 
南风新雨后，与客携觞行。斜阳惜归去，万壑啼鸟声。斋



   卷739_26 【小园】李建勋 

小园吾所好，栽植忘劳形。晚果经秋赤，寒蔬近社青。 
竹萝荒引蔓，土井浅生萍。更欲从人劝，凭高置草亭。古



   卷739_27 【宿山房】李建勋 

石窗灯欲尽，松槛月还明。就枕浑无睡，披衣却出行。 
岩高泉乱滴，林动鸟时惊。倏忽山钟曙，喧喧仆马声。知



   卷739_28 【金陵所居青溪草堂闲兴】李建勋 

窗外皆连水，杉松欲作林。自怜趋竞地，独有爱闲心。 
素壁题看遍，危冠醉不簪。江僧暮相访，帘卷见秋岑。主



   卷739_29 【阙下偶书寄孙员外】李建勋 

长安驱驰地，贵贱共悠悠。白日谁相促，劳生自不休。 
凤翔双阙晓，蝉噪六街秋。独有南宫客，时来话钓舟。斋



   卷739_30 【寄魏郎中】李建勋 

碌碌但随群，蒿兰任不分。未尝矜有道，求遇向吾君。 
逸驾秋寻寺，长歌醉望云。高斋纸屏古，尘暗北山文。古



   卷739_31 【病中书怀寄王二十六】李建勋 

落叶满山州，闲眠病未瘳。窗阴连竹枕，药气染茶瓯。 
路匪人遮去，官须自觅休。焉宜更羸老，扶杖作公侯。知



   卷739_32 【采菊】李建勋 

簇簇竟相鲜，一枝开几番。味甘资麹糵，香好胜兰荪。 
古道风摇远，荒篱露压繁。盈筐时采得，服饵近知门。主



   卷739_33 【送王郎中之官吉水】李建勋 

南望庐陵郡，山连五岭长。吾君怜远俗，从事辍名郎。 
移户多无土，春蚕不满筐。惟应劳赞画，溪峒况强梁。斋



   卷739_34 【孤雁】李建勋 

欲食不敢食，合栖犹未栖。闻风亦惊过，避缴恨飞低。 
水阔缘湘困，云寒过碛迷。悲鸣感人意，不见夜乌啼。古



   卷739_35 【赠送致仕郎中】李建勋 

鹤立瘦棱棱，髭长白似银。衣冠皆古制，气貌异常人。 
听雪添诗思，看山滞酒巡。西峰重归路，唯许野僧亲。知



   卷739_36 【宿友人山居寄司徒相公】李建勋 

雨雪正霏霏，令人不忆归。地炉僧坐暖，山枿火声肥。 
隔纸烘茶蕊，移铛剥芋衣。知君在霄汉，此兴得还稀。主

郢客相寻夜，荒庭雪洒篙。虚堂看向曙，吟坐共忘劳。 
溪冻声全减，灯寒焰不高。他人莫相笑，未易会吾曹。古



   卷739_37 【感故府二首】李建勋 

戚戚复戚戚，期怀安可释。百年金石心，中路生死隔。 
新坟应草合，旧地空苔色。白日灯荧荧，凝尘满几席。知

悒悒复悒悒，思君安可及。永日在阶前，披衣随风立。 
高楼暮角断，远树寒鸦集。惆怅几行书，遗踪墨犹湿。斋



   卷739_38 【田家三首】李建勋 

毕岁知无事，兵销复旧丁。竹门桑径狭，春日稻畦青。 
犬吠隈篱落，鸡飞上碓桯。归田起囗思，蛙叫草冥冥。古

不识城中路，熙熙乐有年。木槃擎社酒，瓦鼓送神钱。 
霜落牛归屋，禾收雀满田。遥陂过秋水，闲阁钓鱼船。主

长爱田家事，时时欲一过。垣篱皆树槿，厅院亦堆禾。 
病果因风落，寒蔬向日多。遥闻数声笛，牛晚下前坡。古



   卷739_39 【新竹】李建勋 

袅袅薰风软，娟娟湛露光。参差仙子仗，迤逦羽林枪。 
迥去侵花地，斜来破藓墙。箨干犹抱翠，粉腻若涂装。 
径曲茎难数，阴疏叶未长。懒嫌吟客倚，甘畏夏虫伤。 
映水如争立，当轩自著行。北亭尊酒兴，还为此君狂。斋



   卷739_40 【归燕词】李建勋 

羽翼势虽微，云霄亦可期。飞翻自有路，鸿鹄莫相嗤。 
待侣临书幌，寻泥傍藻池。冲人穿柳径，捕蝶绕花枝。 
广厦来应遍，深宫去不疑。雕梁声上下，烟浦影参差。 
旧地人潜换，新巢雀谩窥。双双暮归处，疏雨满江湄。主



   卷739_41 【题魏坛二首】李建勋 

不遇至真传道要，曾看真诰亦何为。旧碑经乱沈荒涧， 
灵篆因耕出故基。蛙黾自喧浇药井，牛羊闲过放生池。 
萧条夕景空坛畔，朽桧枝斜绿蔓垂。主

一寻遗迹到仙乡，云鹤沈沈思渺茫。丹井岁深生草木， 
芝田春废卧牛羊。雨淋残画摧荒壁，鼠引饥蛇落坏梁。 
薄暮欲归仍伫立，菖蒲风起水泱泱。斋



   卷739_42 【东楼看雪】李建勋 

一上高楼醉复醒，日西江雪更冥冥。化风吹火全无气， 
平望惟松少露青。腊内不妨南地少，夜长应得小窗听。 
因思旧隐匡庐日，闲看杉柽掩石扃。斋



   卷739_43 【落花】李建勋 

惜花无计又花残，独绕芳丛不忍看。暖艳动随莺翅落， 
冷香愁杂燕泥干。绿珠倚槛魂初散，巫峡归云梦又阑。 
忍把一尊重命乐，送春招客亦何欢。斋



   卷739_44 【春雪】李建勋 

南国春寒朔气回，霏霏还阻百花开。全移暖律何方去， 
似误新莺昨日来。平野旋销难蔽草，远林高缀却遮梅。 
不知金勒谁家子，只待晴明赏帝台。斋



   卷739_45 【重戏和春雪寄沈员外】李建勋 

谁道江南要雪难，半春犹得倚楼看。却遮迟日偷莺暖， 
密洒西风借鹤寒。散漫不容梨艳去，轻明应笑玉华干。 
和来琼什虽无敌，且是侬家比兴残。斋



   卷739_46 【春日尊前示从事】李建勋 

州中案牍鱼鳞密，界上军书竹节稠。眼底好花浑似雪， 
瓮头春酒漫如油。东君不为留迟日，清镜唯知促白头。 
最觉此春无气味，不如庭草解忘忧。斋



   卷739_47 【尊前】李建勋 

官为将相复何求，世路多端早合休。渐老更知春可惜， 
正欢唯怕客难留。雨催草色还依旧，晴放花枝始自由。 
莫厌百壶相劝倒，免教无事结闲愁。斋



   卷739_48 【蔷薇二首】李建勋 

万蕊争开照槛光，诗家何物可相方。锦江风撼云霞碎， 
仙子衣飘黼黻香。裛露早英浓压架，背人狂蔓暗穿墙。 
彩笺蛮榼旬休日，欲召亲宾看一场。斋

拂檐拖地对前墀，蝶影蜂声烂熳时。万倍馨香胜玉蕊， 
一生颜色笑西施。忘归醉客临高架，恃宠佳人索好枝。 
将并舞腰谁得及，惹衣伤手尽从伊。古



   卷739_49 【残牡丹】李建勋 

肠断题诗如执别，芳茵愁更绕阑铺。风飘金蕊看全落， 
露滴檀英又暂苏。失意婕妤妆渐薄，背身妃子病难扶。 
回看池馆春休也，又是迢迢看画图。古



   卷739_50 【春雨二首】李建勋 

春霖未免妨游赏，唯到诗家自有情。花径不通新草合， 
兰舟初动曲池平。净缘高树莓苔色，饥集虚廊燕雀声。 
闲忆昔年为客处，闷留山馆阻行行。古

萧萧春雨密还疏，景象三时固不如，寒入远林莺翅重， 
暖抽新麦土膏虚。细蒙台榭微兼日，潜涨涟漪欲动鱼。 
唯称乖慵多睡者，掩门中酒览闲书。知



   卷739_51 【醉中惜花更书与诸从事】李建勋 

公退寻芳已是迟，莫因他事更来稀。未经旬日唯忧落， 
算有开时不合归。歌槛宴馀风袅袅，闲园吟散雨霏霏。 
高楼鼓绝重门闭，长为抛回恨解衣。知



   卷739_52 【和判官喜雨】李建勋 

去祷山川尚未还，云雷寻作远声寒。人情便似秋登悦， 
天色休劳夜起看。高槛气浓藏柳郭，小庭流拥没花坛。 
须知太守重墙内，心极农夫望处欢。知



   卷739_53 【离阙下日感恩】李建勋 

二年尘冒处中台，喜得南归退不才。即路敢期皇子送， 
出关犹有御书来。未知天地恩何报，翻对江山思莫开。 
斜日苇汀凝立处，远波微飏翠如苔。知



   卷739_54 【细雨遥怀故人】李建勋 

江云未散东风暖，溟蒙正在高楼见。细柳缘堤少过人， 
平芜隔水时飞燕。我有近诗谁与和，忆君狂醉愁难破。 
昨夜南窗不得眠，闲阶点滴回灯坐。知



   卷739_55 【春水】李建勋 

万派争流雨过时，晚来春静更逶迤。轻鸥散绕夫差国， 
远树微分夏禹祠。青岸渐平濡柳带，旧溪应暖负莼丝。 
风鬟倚楫谁家子，愁看鸳鸯望所之。知



   卷739_56 【蝶】李建勋 

粉蝶翩翩若有期，南园长是到春归。闲依柳带参差起， 
困傍桃花独自飞。潜被燕惊还散乱，偶因人逐入帘帏。 
晚来欲雨东风急，回看池塘影渐稀。知



   卷739_57 【中春写怀寄沈彬员外】李建勋 

省从骑竹学讴吟，便殢光阴役此心。寓目不能闲一日， 
闭门长胜得千金。窗悬夜雨残灯在，庭掩春风落絮深。 
唯有故人同此兴，近来何事懒相寻。知



   卷739_58 【钟山寺避暑勉二三子】李建勋 

楼台虽少景何深，满地青苔胜布金。松影晚留僧共坐， 
水声闲与客同寻。清凉会拟归莲社，沈湎终须弃竹林。 
长爱寄吟经案上，石窗秋霁向千岑。知



   卷739_59 【道林寺】李建勋 

虽向钟峰数寺连，就中奇胜出其间。不教幽树妨闲地， 
别著高窗向远山。莲沼水从双涧入，客堂僧自九华还。 
无因得结香灯社，空向王门玷玉班。知



   卷739_60 【和致仕沈郎中】李建勋 

欲谋休退尚因循，且向东溪种白蘋。谬应星辰居四辅， 
终期冠褐作闲人。城中隔日趋朝懒，楚外千峰入梦频。 
残照晚庭沈醉醒，静吟斜倚老松身。知



   卷739_61 【醉中咏梅花】李建勋 

十月清霜尚未寒，雪英重叠已如抟。还悲独咏东园里， 
老作南州刺史看。北客见皆惊节气，郡僚痴欲望杯盘。 
交亲罕至长安远，一醉如泥岂自欢。知



   卷739_62 【闲出书怀】李建勋 

闲游何用问东西，寓兴皆非有所期。断酒只携僧共去， 
看山从听马行迟。溪田雨涨禾生耳，原野莺啼黍熟时。 
应有交亲长笑我，独轻人事鬓将衰。知



   卷739_63 【寺居陆处士相访，感怀却寄二三友人】李建勋 

湘寺闲居亦半年，就中昨夜好潸然。人归远岫疏钟后， 
雪打高杉古屋前。投足正逢他国乱，冥心未解祖师禅。 
炉烟向冷孤灯下，唯有寒吟到曙天。知



   卷739_64 【春雪】李建勋 

随风竟日势漫漫，特地繁于故岁看。幽榭冻黏花屋重， 
短檐斜湿燕巢寒。闲听不寐诗魂爽，净吃无厌酒肺干。 
莫道便为桑麦药，亦胜焦涸到春残。知



   卷739_65 【惜花】李建勋 

淡淡西园日又垂，一尊何忍负芳枝。莫言风雨长相促， 
直是晴明得几时。心破只愁莺践落，眼穿唯怕客来迟。 
年年使我成狂叟，肠断红笺几首诗。知



   卷739_66 【梅花寄所亲】李建勋 

一气才新物未知，每惭青律与先吹。雪霜迷素犹嫌早， 
桃杏虽红且后时。云鬓自黏飘处粉，玉鞭谁指出墙枝。 
老夫多病无风味，只向尊前咏旧诗。知



   卷739_67 【登升元阁】李建勋 

登高始觉太虚宽，白雪须知唱和难。云渡琐窗金榜湿， 
月移珠箔水精寒。九天星象帘前见，六代城池直下观。 
唯有上层人未到，金乌飞过拂阑干。知



   卷739_68 【雪有作】李建勋 

霏霏奕奕满寒空，况是难逢值腊中。未白已堪张宴会， 
渐繁偏好去帘栊。庭莎易集看盈地，池柳难装旋逐风。 
长爱清华入诗句，预愁迟日放消融。知



   卷739_69 【宫词】李建勋 

自远凝旒守上阳，舞衣顿减旧朝香。帘垂粉阁春将尽， 
门掩梨花日渐长。草色深浓封辇路，水声低咽转宫墙。 
君王一去不回驾，皓齿青蛾空断肠。知



   卷739_70 【晚春送牡丹】李建勋 

携觞邀客绕朱阑，肠断残春送牡丹。风雨数来留不得， 
离披将谢忍重看。氛氲兰麝香初减，零落云霞色渐干。 
借问少年能几许，不许推酒厌杯盘。知



   卷739_71 【岁暮晚泊，望庐山不见，因怀岳僧呈察判】李建勋 

贪程只为看庐阜，及到停舟恨颇浓。云暗半空藏万仞， 
雪迷双瀑在中峰。林端莫辨曾游路，鸟际微闻向暮钟。 
长愧昔年招我入，共寻香社见芙蓉。知



   卷739_72 【重台莲】李建勋 

斜倚秋风绝比伦，千英和露染难匀。自为祥瑞生南国， 
谁把丹青寄北人。明月几宵同绿水，牡丹无路出红尘。 
怜伊不算多时立，赢得馨香暗上身。知



   卷739_73 【迎神】李建勋 

攂蛮鼍，吟塞笛，女巫结束分行立。空中再拜神且来， 
满奠椒浆齐献揖。阴风窣窣吹纸钱，妖巫瞑目传神言。 
与君降福为丰年，莫教赛祀亏常筵。知



   卷739_74 【春词】李建勋 

日高闲步下堂阶，细草春莎没绣鞋。
折得玫瑰花一朵，凭君簪向凤凰钗。



   卷739_75 【独夜作】李建勋 

佳人一去无消息，梦觉香残愁复入。
空庭悄悄月如霜，独倚阑干伴花立。



   卷739_76 【竹】李建勋 

琼节高吹宿凤枝，风流交我立忘归。
最怜瑟瑟斜阳下，花影相和满客衣。



   卷739_77 【清明日】李建勋 

他皆携酒寻芳去，我独关门好静眠。
唯有杨花似相觅，因风时复到床前。



   卷739_78 【宫词】李建勋 

宫门长闭舞衣闲，略识君王鬓便斑。
却羡落花春不管，御沟流得到人间。



   卷739_79 【送喻炼师归茅山】李建勋 

休粮知几载，脸色似桃红。半醉离城去，单衣行雪中。 
水声茅洞晓，云影石房空。莫学秦时客，音书便不通。古



   卷739_80 【和元宗元日大雪登楼】李建勋 

纷纷忽降当元会，著物轻明似月华。狂洒玉墀初散絮， 
密黏宫树未妨花。迥封双阙千寻峭，冷压南山万仞斜。 
宁意传来中使出，御题先赐老僧家。古



   卷739_81 【游栖霞寺】李建勋 

养花天气近平分，瘦马来敲白下门。晓色未开山意远， 
春容犹淡月华昏。琅琊冷落存遗迹，篱舍稀疏带旧村。 
此地几经人聚散，只今王谢独名存。古



   卷739_82 【答汤悦】李建勋 

司空犹不作，那敢作司徒。幸有山翁号，如何不见呼。主



   卷739_83 【金山】李建勋 

不嗟白发曾游此，不叹征帆无了期。
尽日凭阑谁会我，只悲不见韩垂诗。



   卷739_84 【送李冠（冠善吹中管）】李建勋 

匀如春涧长流水，怨似秋枝欲断蝉。
可惜人间容易听，清声不到御楼前。



   卷739_85 【游宋兴寺东岩】李建勋 

几年不到东岩下，旧住僧亡屋亦无。
寒日萧条何物在，朽松经烧石池枯。



   卷739_86 【批周宗书后】李建勋 

偶罢阿衡来典郡，固无闲物可应官。
凭君为报群胥道，莫作循州刺史看。



   卷739_87 【题信果观壁】李建勋 

春来涨水流而活，晓色西山势似行。
玉洞主人经劫在，携竿步步就长生。



   卷739_88 【送八分书与友人，继以诗】李建勋 

跁跒为诗跁跒书，不封将去寄仙都。
仙翁拍手应相笑，得似秦朝次仲无。



   卷739_89 【句】李建勋 

桃花流水须长信，不学刘郎去又来。（见《南唐近事》）古

粟多未必全为计，师老须防有伏兵。（《寄冯延鲁使闽》）斋

遍寻云壑重题石，欲下山门更倚松。（《留别钟山》， 
见《吟窗杂录》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十 
 
   
　 
　

　
 　



   卷740_1 【蟠溪怀古】孟宾于 

良哉吕尚父，深隐始归周。钓石千年在，春风一水流。 
松根盘藓石，花影卧沙鸥。谁更怀韬术，追思古渡头。知



   卷740_2 【怀连上旧居】孟宾于 

闲思连上景难齐，树绕仙乡路绕溪。明月夜舟渔父唱， 
春风平野鹧鸪啼。城边寄信归云外，花下倾杯到日西。 
更忆海阳垂钓侣，昔年相遇草萋萋。知



   卷740_3 【公子行】孟宾于 

锦衣红夺彩霞明，侵晓春游向野庭。
不识农夫辛苦力，骄骢蹋烂麦青春。



   卷740_4 【湘江亭】孟宾于 

独宿大中年里寺，樊笼得出事无心。
寒山梦觉一声磬，霜叶满林秋正深。



   卷740_5 【题梅仙馆】孟宾于 

仙界路遥云缥缈，古坛风冷叶萧骚。
后来岂合言淹滞，一尉升腾道最高。



   卷740_6 【题颜氏亭宇】孟宾于 

园林萧洒闻来久，欲访因循二十秋。
今日开襟吟不尽，碧山重叠水长流。



   卷740_7 【晚眺】孟宾于 

倚杖残秋里，吟中四顾频。西风天际雁，落日渡头人。 
草色衰平野，山阴敛暮尘。却寻苔径去，明月照村邻。主



   卷740_8 【献主司】孟宾于 

那堪雨后更闻蝉，溪隔重湖路七千。
忆昔故园杨柳岸，全家送上渡头船。



   卷740_9 【句】孟宾于 

远树连沙静，闲舟入浦迟。（《夏日曲江》）主

帘垂群吏散，苔长讼庭闲。（赠徐明府，并《诗中旨格》）知

去年曾折处，今日又垂条。（《柳》以下《吟窗杂录》）古

早知落处随疏雨，悔得开时顺暖风。（《落花》）斋

千家帘幕春空在，几处楼台月自明。（《落花》）主

腊雪化为流水去，春风吹出好山来。（《雪霁》）知

昔日声尘喧洛下，近年诗句满江南。（《寄李昉》）古

匝地人家凭槛见，远山秋色卷帘看。（《永州法华寺高轩》， 
《诗话总龟》）主

蟾宫空手下，泽国更谁来。知

水国二亲应探榜，龙门三月又伤春。古

仙鸟却回空说梦，清朝未达自嫌身。斋

失意从他桃李春，嵩阳经过歇行尘。 
云僧不见城中事，问是今年第几人。知

因逢日者教重应，忍被云僧劝却归。（宾于应举， 
卜于华山神。一年乞一珓，凡六掷而得吉兆。后果验， 
每年下第有诗。《郡阁雅谈》）主



   卷740_10 【九日陪董内召登高】廖匡图 

祝融峰下逢嘉节，相对那能不怆神。烟里共寻幽涧菊， 
樽前俱是异乡人。遥山带日应连越，孤雁来时想别秦。 
自古登高尽惆怅，茱萸休笑泪盈巾。主



   卷740_11 【赠泉陵上人】廖匡图 

暂把枯藤倚碧根，禅堂初创楚江濆。直疑松小难留鹤， 
未信山低住得云。草接寺桥牛笛近，日衔村树鸟行分。 
每来共忆曾游处，万壑泉声绝顶闻。主



   卷740_12 【和人赠沈彬】廖匡图 

冥鸿迹在烟霞上，燕雀休夸大厦巢。名利最为浮世重， 
古今能有几人抛。逼真但使心无著，混俗何妨手强抄。 
深喜卜居连岳色，水边竹下得论交。主



   卷740_13 【松】廖匡图 

曾于西晋封中散，又向东吴作大夫。浓翠自知千古在， 
清声谁道四时无。枝柯偃后龙蛇老，根脚盘来爪距粗。 
直待素秋摇落日，始将凡木斗荣枯。主



   卷740_14 【句】廖匡图 

正悲世上事无限，细看水中尘更多。（《永州江干感兴》）古



   卷740_15 【中秋月】廖凝 

九十日秋色，今宵已半分。孤光含列宿，四面绝纤云。 
众木排疏影，寒流叠细纹。遥遥望丹桂，心绪正纷纷。知



   卷740_16 【闻蝉】廖凝 

一声初应候，万木已西风。偏感异乡客，先于离塞鸿。 
日斜金谷静，雨过石城空。此处不堪听，萧条千古同。主



   卷740_17 【彭泽解印】廖凝 

五斗徒劳谩折腰，三年两鬓为谁焦。
今朝官满重归去，还挈来时旧酒瓢。



   卷740_18 【句】廖凝 

满汀沤不散，一局黑全输。（《十岁咏棋》， 
《郡阁雅谈》云：作者见之曰：“必垂名于后。”）知

猎回千帐雪，探密大河冰。（以下并《吟窗杂录》）古

落尽最高树，始知松柏青。（《落叶》）斋

饭僧春岭蕨，醒酒雪潭鱼。（《赠史虚白》）主

风清竹阁留僧宿，雨湿莎庭放吏衙。（《宰彭泽作》）知

红踯躅繁金殿暖，碧芙蓉笑水宫秋。（《锦绣万花谷》）古



   卷740_19 【赠廖凝（时凝居南岳）】韦鼎 

君与白云邻，生涯久忍贫。姓名高雅道，寰海许何人。 
岳气秋来早，亭寒果落新。几回吟石畔，孤鹤自相亲。知



   卷740_20 【寄庐山白上人】左偃 

潦倒门前客，闲眠岁又残。连天数峰雪，终日与谁看。 
万丈高松古，千寻落水寒。仍闻有新作，懒寄入长安。主



   卷740_21 【寄韩侍郎】左偃 

谋身谋隐两无成，拙计深惭负耦耕。渐老可堪怀故国， 
多愁翻觉厌浮生。言诗幸遇明公许，守朴甘遭俗者轻。 
今日况闻搜草泽，独悲憔悴卧升平。主



   卷740_22 【汉宫词】左偃 

寒烛照清夜，笙歌隔藓墙。一从飞燕入，便不见君王。古



   卷740_23 【送君去】左偃 

关河月未晓，行子心已急。佳人无一言，独背残灯泣。主



   卷740_24 【秋晚野望】左偃 

倚筇聊一望，何处是秦川。草色初晴路，鸿声欲暮天。古



   卷740_25 【郊原晚望怀李秘书】左偃 

归鸟入平野，寒云在远村。徒令睇望久，不复见王孙。主



   卷740_26 【言怀别同志】左偃 

渐老将谁托，劳生每自惭。何当重携手，风雨满江南。古



   卷740_27 【江上晚泊】左偃 

寒云淡淡天无际，片帆落处沙鸥起。
水阔风高日复斜，扁舟独宿芦花里。



   卷740_28 【寄鉴上人】左偃 

一从携手阻戈鋋，屈指如今已十年。
长记二林同宿夜，竹斋听雨共忘眠。



   卷740_29 【送人】左偃 

一茎两茎华发生，千枝万枝梨花白。
春色江南独未归，今朝又送还乡客。



   卷740_30 【句】左偃 

胡笳闻欲死，汉月望还生。（《昭君怨》）古

日华离碧海，云影散青霄。（《早日》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十一 
 
   
　 
　

　
 　



   卷741_1 【景阳台怀古】陈贶 

景阳六朝地，运极自依依。一会皆同是，到头谁论非。 
酒浓沈远虑，花好失前机。见此尤宜戒，正当家国肥。斋



   卷741_2 【石城怀古】刘洞 

石城古岸头，一望思悠悠。几许六朝事，不禁江水流。知



   卷741_3 【句】刘洞 

千里长江皆渡马，十年养士得何人。斋

翻忆潘郎章奏内，愔愔日暮好沾巾。（《江南野录》： 
金陵受围，洞为七言诗，榜路傍云云。“家国愔愔， 
如日将暮”，潘佑谏表中语也）古

百骸同草木，万象入心灵。（夜坐，《吟窗杂录》）斋



   卷741_4 【旅怀】江为 

迢迢江汉路，秋色又堪惊。半夜闻鸿雁，多年别弟兄。 
高风云影断，微雨菊花明。欲寄东归信，裴回无限情。古



   卷741_5 【江行】江为 

越信隔年稀，孤舟几梦归。月寒花露重，江晚水烟微。 
峰直帆相望，沙空鸟自飞。何时洞庭上，春雨满蓑衣。知



   卷741_6 【登润州城】江为 

天末江城晚，登临客望迷。春潮平岛屿，残雨隔虹霓。 
鸟与孤帆远，烟和独树低。乡山何处是，目断广陵西。主



   卷741_7 【岳阳楼】江为 

倚楼高望极，展转念前途。晚叶红残楚，秋江碧入吴。 
云中来雁急，天末去帆孤。明月谁同我，悠悠上帝都。斋



   卷741_8 【送客】江为 

明月孤舟远，吟髭镊更华。天形围泽国，秋色露人家。 
水馆萤交影，霜洲橘委花。何当寻旧隐，泉石好生涯。古



   卷741_9 【临刑诗】江为 

街鼓侵人急，西倾日欲斜。黄泉无旅店，今夜宿谁家。主



   卷741_10 【塞下曲】江为 

万里黄云冻不飞，碛烟烽火夜深微。
胡儿移帐寒笳绝，雪路时闻探马归。



   卷741_11 【隋堤柳】江为 

锦缆龙舟万里来，醉乡繁盛忽尘埃。
空馀两岸千株柳，雨叶风花作恨媒。



   卷741_12 【句】江为 

吟登萧寺旃檀阁，醉倚王家玳瑁筵。（《题白鹿寺》）古

远远朝宗出白云，方圆随处性长存。（《水》， 
见《吟窗杂录》）主



   卷741_13 【咏鹰（越归南唐初投鄂帅张宣，久不见知，以鹰诗诮之）】高越 

雪爪星眸世所稀，摩天专待振毛衣。
虞人莫谩张罗网，未肯平原浅草飞。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十二 
 
   
　 
　

　
 　



   卷742_1 【惜花】张泌 

蝶散莺啼尚数枝，日斜风定更离披。
看多记得伤心事，金谷楼前委地时。



   卷742_2 【寄人】张泌 

别梦依依到谢家，小廊回合曲阑斜。
多情只有春庭月，犹为离人照落花。

酷怜风月为多情，还到春时别恨生。
倚柱寻思倍惆怅，一场春梦不分明。



   卷742_3 【边上】张泌 

戍楼吹角起征鸿，猎猎寒旌背晚风。千里暮烟愁不尽， 
一川秋草恨无穷。山河惨澹关城闭，人物萧条市井空。 
只此旅魂招未得，更堪回首夕阳中。主



   卷742_4 【长安道中早行】张泌 

客离孤馆一灯残，牢落星河欲曙天。鸡唱未沈函谷月， 
雁声新度灞陵烟。浮生已悟庄周蝶，壮志仍输祖逖鞭。 
何事悠悠策羸马，此中辛苦过流年。主



   卷742_5 【洞庭阻风】张泌 

空江浩荡景萧然，尽日菰蒲泊钓船。青草浪高三月渡， 
绿杨花扑一溪烟。情多莫举伤春目，愁极兼无买酒钱。 
犹有渔人数家住，不成村落夕阳边。主



   卷742_6 【春日旅泊桂州】张泌 

暖风芳草竟芊绵，多病多愁负少年。弱柳未胜寒食雨， 
好花争奈夕阳天。溪边物色堪图画，林畔莺声似管弦。 
独有离人开泪眼，强凭杯酒亦潸然。主



   卷742_7 【晚次湘源县】张泌 

烟郭遥闻向晚鸡，水平舟静浪声齐。高林带雨杨梅熟， 
曲岸笼云谢豹啼。二女庙荒汀树老，九疑山碧楚天低。 
湘南自古多离怨，莫动哀吟易惨凄。主



   卷742_8 【惆怅吟】张泌 

秋风丹叶动荒城，惨澹云遮日半明。昼梦却因惆怅得， 
晚愁多为别离生。江淹彩笔空留恨，壮叟玄谭未及情。 
千古怨魂销不得，一江寒浪若为平。主



   卷742_9 【秋晚过洞庭】张泌 

征帆初挂酒初酣，暮景离情两不堪。千里晚霞云梦北， 
一洲霜橘洞庭南。溪风送雨过秋寺，涧石惊龙落夜潭。 
莫把羁魂吊湘魄，九疑愁绝锁烟岚。主



   卷742_10 【题华严寺木塔】张泌 

六街晴色动秋光，雨霁凭高只易伤。一曲晚烟浮渭水， 
半桥斜日照咸阳。休将世路悲尘事，莫指云山认故乡。 
回首汉宫楼阁暮，数声钟鼓自微茫。主



   卷742_11 【经旧游】张泌 

暂到高唐晓又还，丁香结梦水潺潺。
不知云雨归何处，历历空留十二山。



   卷742_12 【碧户】张泌 

碧户扃鱼锁，兰窗掩镜台。落花疑怅望，归燕自裴回。 
咏絮知难敌，伤春不易裁。恨从芳草起，愁为晚风来。 
衣惹湘云薄，眉分楚岫开。香浓眠旧枕，梦好醉春杯。 
小障明金凤，幽屏点翠苔。宝筝横塞雁，怨笛落江梅。 
卓氏仍多酒，相如正富才。莫教琴上意，翻作鹤声哀。主



   卷742_13 【芍药】张泌 

香清粉澹怨残春，蝶翅蜂须恋蕊尘。闲倚晚风生怅望， 
静留迟日学因循。休将薜荔为青琐，好与玫瑰作近邻。 
零落若教随暮雨，又应愁杀别离人。主



   卷742_14 【春晚谣】张泌 

雨微微，烟霏霏，小庭半拆红蔷薇。钿筝斜倚画屏曲， 
零落几行金雁飞。萧关梦断无寻处，万叠春波起南浦。 
凌乱杨花扑绣帘，晚窗时有流莺语。主



   卷742_15 【所思】张泌 

空塘水碧春雨微，东风散漫杨柳飞。依依南浦梦犹在， 
脉脉高唐云不归。江头日暮多芳草，极目伤心烟悄悄。 
隔江红杏一枝明，似玉佳人俯清沼。休向春台更回望， 
销魂自古因惆怅。银河碧海共无情，两处悠悠起风浪。知



   卷742_16 【春夕言怀】张泌 

风透疏帘月满庭，倚栏无事倍伤情。烟垂柳带纤腰软， 
露滴花房怨脸明。愁逐野云销不尽，情随春浪去难平。 
幽窗谩结相思梦，欲化西园蝶未成。知



   卷742_17 【春江雨】张泌 

雨溟溟，风泠泠，老松瘦竹临烟汀。空江冷落野云重， 
村中鬼火微如星。夜惊溪上渔人起，滴沥篷声满愁耳。 
子规叫断独未眠，罨岸春涛打船尾。知



   卷742_18 【送容州中丞赴镇】张泌 

交趾同星坐，龙泉佩斗文。烧香翠羽帐，看舞郁金裙。 
鹢首冲泷浪，犀渠拂岭云。莫教铜柱北，只说马将军。主



   卷742_19 【赠韩道士】张泌 

日暮秋风吹野花，上清归客意无涯。桃源寂寂烟霞闭， 
天路悠悠星汉斜。还似世人生白发，定知仙骨变黄芽。 
东城南陌频相见，应是壶中别有家。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十三 
 
   
　 
　

　
 　



   卷743_1 【甘露寺】孙鲂 

寒暄皆有景，孤绝画难形。地拱千寻嶮，天垂四面青。 
昼灯笼雁塔，夜磬彻渔汀。最爱僧房好，波光满户庭。主



   卷743_2 【题金山寺】孙鲂 

万古波心寺，金山名目新。天多剩得月，地少不生尘。 
过橹妨僧定，惊涛溅佛身。谁言张处士，题后更无人。斋



   卷743_3 【杨柳枝词五首】孙鲂 

灵和风暖太昌春，舞线摇丝向昔人。
何似晓来江雨后，一行如画隔遥津。

彭泽初栽五树时，只应闲看一枝垂。
不知天意风流处，要与佳人学画眉。

暖傍离亭静拂桥，入流穿槛绿阴摇。
不知落日谁相送，魂断千条与万条。

春来绿树遍天涯，未见垂杨未可夸。
晴日万株烟一阵，闲坊兼是莫愁家。

十首当年有旧词，唱青歌翠几无遗。
未曾得向行人道，不谓离情莫折伊。



   卷743_4 【句】孙鲂 

游子未归去，野花愁破心。（春日途中，《吟窗杂录》）斋

划多灰渐冷，坐久席成痕。（《江南野录》）主

结宇孤峰上，安禅巨浪间。知

分开朝海浪，留住过江云。（以上并《金山寺》）古

划多灰杂苍虬迹，坐久烟消宝鸭香。（《夜坐》）斋



   卷743_5 【入塞二首】沈彬 

欲为皇王服远戎，万人金甲鼓鼙中。阵云黯塞三边黑， 
兵血愁天一片红。半夜翻营旗搅月，深秋防戍剑磨风。 
谤书未及明君爇，卧骨将军已殁功。斋

苦战沙门卧箭痕，戍楼闲上望星文。生希国泽分偏将， 
死夺河源答圣君。鸢觑败兵眠白草，马惊边鬼哭阴云。 
功多地远无人纪，汉阁笙歌日又曛。古



   卷743_6 【塞下三首】沈彬 

塞叶声悲秋欲霜，寒山数点下牛羊。映霞旅雁随疏雨， 
向碛行人带夕阳。边骑不来沙路失，国恩深后海城荒。 
胡儿向化新成长，犹自千回问汉王。古

贵主和亲杀气沉，燕山闲猎鼓鼙音。旗分雪草偷边马， 
箭入寒云落塞禽。陇月尽牵乡思动，战衣谁寄泪痕深。 
金钗谩作封侯别，劈破佳人万里心。知

月冷榆关过雁行，将军寒笛老思乡。贰师骨恨千夫壮， 
李广魂飞一剑长。戍角就沙催落日，阴云分碛护飞霜。 
谁知汉武轻中国，闲夺天山草木荒。主



   卷743_7 【秋日】沈彬 

秋含砧杵捣斜阳，笛引西风颢气凉。薜荔惹烟笼蟋蟀， 
芰荷翻雨泼鸳鸯。当年酒贱何妨醉，今日时难不易狂。 
肠断旧游从一别，潘安惆怅满头霜。主



   卷743_8 【金陵杂题二首】沈彬 

王气生秦四百年，晋元东渡浪花船。正惭海内皆涂地， 
来保江南一片天。古树著行临远岸，暮山相亚出微烟。 
千征万战英雄尽，落日牛羊食野田。主

暮潮声落草光沉，贾客来帆宿岸阴。一笛月明何处酒， 
满城秋色几家砧。时清曾恶桓温盛，山翠长牵谢傅心。 
今日到来何物在，碧烟和雨锁寒林。斋



   卷743_9 【麻姑山】沈彬 

绀殿松萝太古山，仙人曾此话桑田。闲倾云液十分日， 
已过浮生一万年。花洞路中逢鹤信，水帘岩底见龙眠。 
我来游礼酬心愿，欲共怡神契自然。斋



   卷743_10 【题苏仙山（郴州城东有山，为苏耽修真之所，名苏仙山）】沈彬 

眼穿林罅见郴州，井里交连侧局楸。味道不来闲处坐， 
劳生更欲几时休。苏仙宅古烟霞老，义帝坟荒草木愁。 
千古是非无处问，夕阳西去水东流。斋



   卷743_11 【洪州解至长安，初举纳省卷梦仙谣】沈彬 

□□□□□□□，□□□□□□□。玉殿大开从客入， 
金桃烂熟没人偷。凤惊宝扇频翻翅，龙惧金鞭不转头。 
□□□□□□□，□□□□□□□。斋



   卷743_12 【忆仙谣（第二举）】沈彬 

白榆风飒九天秋，王母朝回宴玉楼。日月渐长双凤睡， 
桑田欲变六鳌愁。云翻箫管相随去，星触旌幢各自流。 
诗酒近来狂不得，骑龙却忆上清游。斋



   卷743_13 【纳省卷赠为首刘象（第三举）】沈彬 

曾应大中天子举，四朝风月鬓萧疏。不随世祖重携剑， 
却为文皇再读书。十载战尘销旧业，满城春雨坏贫居。 
一枝何事于君借，仙桂年年幸有馀。斋



   卷743_14 【赠王定保】沈彬 

仙桂曾攀第一枝，薄游湘水阻佳期。皋桥已失齐眉愿， 
萧寺行逢落发师。废苑露寒兰寂寞，丹山云断凤参差。 
闻公已有平生约，谢绝女萝依兔丝。斋



   卷743_15 【结客少年场行】沈彬 

重义轻生一剑知，白虹贯日报雠归。
片心惆怅清平世，酒市无人问布衣。



   卷743_16 【阳朔碧莲峰】沈彬 

陶潜彭泽五株柳，潘岳河阳一县花。
两处争如阳朔好，碧莲峰里住人家。



   卷743_17 【再过金陵】沈彬 

玉树歌终王气收，雁行高送石城秋。
江山不管兴亡事，一任斜阳伴客愁。



   卷743_18 【都门送别】沈彬 

岸柳萧疏野荻秋，都门行客莫回头。
一条灞水清如剑，不为离人割断愁。



   卷743_19 【吊边人】沈彬 

杀声沈后野风悲，汉月高时望不归。
白骨已枯沙上草，家人犹自寄寒衣。



   卷743_20 【句】沈彬 

尺素隐清辉，一毫分险阻。（《题画山水图》）斋

金翅动身摩日月，银河转浪洗乾坤。（《献马殷颂德》， 
《五代史补》）知

须知手笔安排定，不怕山河整顿难。（献李昪山水图诗）古

九衢冠盖暗争路，四海干戈多异心。（《纪事》）斋

地隈一水巡城转，天约群山附郭来。（《题法华寺》， 
《零陵总记》）知

数家鱼网疏云外，一岸残阳细雨中。（《湘江行》）古

松欹晚影离坛草，钟撼秋声入殿风。（《潘天锡同题古观》， 
《郡阁雅谈》）主

压低吴楚遥涵水，约破云霞独倚天。（《望庐山》， 
《野客丛谈》）古

半身落日离秦树，一路平芜入楚烟。（下《锦绣万花谷》）斋

清占月中三峡水，丽偷云外十洲春。主

幽鸟唤人穿竹去，野猿寻果出云来。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十四 
 
   
　 
　

　
 　



   卷744_1 【僻居谢何明府见访】伍乔 

公退琴堂动逸怀，闲披烟霭访微才。马嘶穷巷蛙声息， 
辙到衡门草色开。风引柳花当坐起，日将林影入庭来。 
满斋尘土一床藓，多谢从容水饭回。古



   卷744_2 【冬日道中（一作冬日送人）】伍乔 

去去天涯无定期，瘦童羸马共依依。暮烟江口客来绝， 
寒叶岭头人住稀。带雪野风吹旅思，入云山火照行衣。 
钓台吟阁沧洲在，应为初心未得归。古



   卷744_3 【僻居酬友人】伍乔 

僻居虽爱近林泉，幽径闲居碧藓连。向竹掩扉随鹤息， 
就溪安石学僧禅。古琴带月音声亮，山果经霜气味全， 
多谢故交怜朴野，隔云时复寄佳篇。古



   卷744_4 【游西山龙泉禅寺】伍乔 

叠巘层峰坐可观，枕门流水更潺湲。晓钟声彻洞溪远， 
夏木影笼轩槛寒。幽径乍寻衣屦润，古堂频宿梦魂安。 
因嗟城郭营营事，不得长游空鬓残。古



   卷744_5 【宿灊山】伍乔 

一入仙山万虑宽，夜深宁厌倚虚栏。鹤和云影宿高木， 
人带月光登古坛。芝朮露浓溪坞白，薜萝风起殿廊寒。 
更陪羽客论真理，不觉初钟叩晓残。古



   卷744_6 【游西禅】伍乔 

远岫当轩列翠光，高僧一衲万缘忘。碧松影里地长润， 
白藕花中水亦香。云自雨前生净石，鹤于钟后宿长廊。 
游人恋此吟终日，盛暑楼台早有凉。古



   卷744_7 【寄史处士】伍乔 

长羡闲居一水湄，吟情高古有谁知。石楼待月横琴久， 
渔浦经风下钓迟。僻坞落花多掩径，旧山残烧几侵篱。 
松门别后无消息，早晚重应蹑屐随。古



   卷744_8 【僻居秋思寄友人】伍乔 

门巷秋归更寂寥，雨馀闲砌委兰苗。梦回月夜虫吟壁， 
病起茅斋药满瓢。泽国旧游关远思，竹林前会负佳招。 
身名未立犹辛苦，何许流年晚鬓凋。古



   卷744_9 【寄落星史虚白处士】伍乔 

白云峰下古溪头，曾与提壶烂熳游。登阁共看彭蠡水， 
围炉相忆杜陵秋。棋玄不厌通高品，句妙多容隔岁酬。 
别后相思时一望，暮山空碧水空流。古



   卷744_10 【九江旅夜寄山中故人】伍乔 

弱柳风高远漏沈，坐来难便息愁吟。江城雪尽寒犹在， 
客舍灯孤夜正深。尘土积年粘旅服，关山无处寄归心。 
此时遥羡闲眠侣，静掩云扉卧一林。古



   卷744_11 【闻杜牧赴阙】伍乔 

旧隐匡庐一草堂，今闻携策谒吾皇。峡云难卷从龙势， 
古剑终腾出土光。开翅定期归碧落，濯缨宁肯问沧浪。 
他时得意交知仰，莫忘裁诗寄钓乡。古



   卷744_12 【题西林寺水阁】伍乔 

竹翠苔花绕槛浓，此亭幽致讵曾逢。水分林下清泠派， 
山峙云间峭峻峰。怪石夜光寒射烛，老杉秋韵冷和钟。 
不知来往留题客，谁约重寻莲社踪。古



   卷744_13 【林居喜崔三博远至】伍乔 

几日区区在远程，晚烟林径喜相迎。姿容虽有尘中色， 
巾屦犹多岳上清。野石静排为坐榻，溪茶深煮当飞觥。 
留连话与方经宿，又欲携书别我行。古



   卷744_14 【观华夷图】伍乔 

别手应难及此精，须知攒簇自心灵。始于毫末分诸国， 
渐见图中列四溟。关路欲伸通楚势，蜀山俄耸入秦青。 
笔端尽现寰区事，堪把长悬在户庭。古



   卷744_15 【庐山书堂送祝秀才还乡】伍乔 

束书辞我下重巅，相送同临楚岸边。归思几随千里水， 
离情空寄一枝蝉。园林到日酒初熟，庭户开时月正圆。 
莫使蹉跎恋疏野，男儿酬志在当年。古



   卷744_16 【暮冬送何秀才毗陵】伍乔 

匹马嘶风去思长，素琴孤剑称戎装。路涂多是过残岁， 
杯酒无辞到醉乡。云傍水村凝冷片，雪连山驿积寒光。 
毗陵城下饶嘉景，回日新诗应满堂。古



   卷744_17 【龙潭张道者】伍乔 

碧洞幽岩独息心，时人何路得相寻。养生不说凭诸药， 
适意惟闻在一琴。石径扫稀山藓合，竹轩开晚野云深。 
他年功就期飞去，应笑吾徒多苦吟。古



   卷744_18 【晚秋同何秀才溪上】伍乔 

闲步秋光思杳然，荷藜因共过林烟。期收野药寻幽路， 
欲采溪菱上小船。云吐晚阴藏霁岫，柳含馀霭咽残蝉。 
倒尊尽日忘归处，山磬数声敲暝天。古



   卷744_19 【送江少府授延陵后寄】伍乔 

五老云中勤学者，遇时能不困风尘。束书西上谒明主， 
捧檄南归慰老亲。别馆友朋留醉久，去程烟月入吟新。 
莫因官小慵之任，自古鸾栖有异人。古



   卷744_20 【观山水障子】伍乔 

功绩精妍世少伦，图时应倍用心神。不知草木承何异， 
但见江山长带春。云势似离岩底石，浪花如动岸边蘋。 
更疑独泛渔舟者，便是其中旧隐人。古



   卷744_21 【寄张学士洎】伍乔 

不知何处好消忧，公退携壶即上楼。职事久参侯伯幕， 
梦魂长绕帝王州。黄山向晚盈轩翠，黟水含春绕槛流。 
遥想玉堂多暇日，花时谁伴出城游。古



   卷744_22 【句】伍乔 

积霭沈诸壑，微阳在半峰。（《省试霁后望钟山》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十五 
 
   
　 
　

　
 　



   卷745_1 【塞下曲】陈陶 

边头能走马，猿臂李将军。射虎群胡伏，开弓绝塞闻。 
海山谙向背，攻守别风云。只为坑降罪，轻车未转勋。主

望湖关下战，杂虏丧全师。鸟啄豺狼将，沙埋日月旗。 
牛羊奔赤狄，部落散燕耆。都护凌晨出，铭功瘗死尸。古



   卷745_2 【胡无人行】陈陶 

十万羽林儿，临洮破郅支。杀添胡地骨，降足汉营旗。 
塞阔牛羊散，兵休帐幕移。空流陇头水，呜咽向人悲。知



   卷745_3 【悲哉行】陈陶 

中岳仇先生，遗余饵松方。服之一千日，肢体生异香。 
步履如风旋，天涯不赍粮。仍云为地仙，不得朝虚皇。 
狡兔有三穴，人生又何常。悲哉二廉士，饿死于首阳。知



   卷745_4 【涂山怀古】陈陶 

落拓书剑晚，清秋鹰正笼。涂山间来上，敬爱如登龙。 
览古觉神王，翛然天地空。东南更何有，一醉先王风。 
惟昔放勋世，阴晦彻成洪。皇图化鱼鳖，天道漂无踪。 
帝乃命舟楫，掇芳儒素中。高陈九州力，百道驱归东。 
旧物复光明，洪炉再埏熔。经门不私子，足知天下公。 
亮曰那并生，唐虞禅华虫。兹山朝万国，一赋寰海同。 
十载有区宇，秋毫皆帝功。垂衣不骄德，子桀如何聋。 
握发闻礼贤，葺茅见卑宫。凡夫色难事，神圣安能恭。 
道隐三千年，遗芳播笙镛。当时执圭处，佳气仍童童。 
海屿俨清庙，天人盛祇供。玄恩及花木，丹谶名崆峒。 
异代草泽臣，何由树勋庸。尧阶未曾识，谁信平生忠。 
恨不当际会，预为执鞭僮。劳歌下山去，怀德心无穷。古



   卷745_5 【游子吟】陈陶 

栖乌喜林曙，惊蓬伤岁阑。关河三尺雪，何处是天山。 
朔风无重衣，仆马饥且寒。惨戚别妻子，迟回出门难。 
男儿值休明，岂是长泥蟠。何者为木偶，何人侍金銮。 
郁郁守贫贱，悠悠亦无端。进不图功名，退不处岩峦。 
穷通在何日，光景如跳丸。富贵苦不早，令人摧心肝。 
誓期春之阳，一振摩霄翰。知



   卷745_6 【怀仙吟二首】陈陶 

丹陵五牙客，昨日罗浮归。赤斧寻不得，烟霞空满衣。 
试于华阳问，果遇三茅知。采药向十洲，同行牧羊儿。 
十洲隔八海，浩渺不可期。空留双白鹤，巢在长松枝。知

云溪古流水，春晚桃花香。忆与我师别，片帆归沧浪。 
沧浪在何许，相思泪如雨。黄鹤不复来，云深离别处。 
石渠泉泠泠，三见菖蒲生。日夜劳梦魂，随波注东溟。 
空怀别时惠，长读消魔经。知



   卷745_7 【海昌望月】陈陶 

何处无今夕，岂期在海头。贾客不爱月，婵娟闲沧洲。 
浩然伤岁华，独望湖边楼。烟岛青历历，蓝田白悠悠。 
谁无破镜期，繄我信虚舟。谁无桂枝念，繄我方摧輈。 
始见弯环春，又逢团圆秋。莫厌绫扇夕，百年多银钩。 
金盘谁雕镌，玉窟难冥搜。重轮运时节，三五不自由。 
疑抛云上锅，欲搂天边球。孀居应寒冷，捣药青冥愁。 
兔子树下蹲，虾蟆池中游。如何名金波，不共水东流。 
天花辟膻腥，野云无边陬。蚌蛤乘大运，含珠相对酬。 
夜鹊思南乡，露华清东瓯。百宝安可觑，老龙锁深湫。 
究究如情人，盗者即仇雠。海涯上皎洁，九门更清幽。 
亭亭劝金尊，夜久喘吴牛。夷俗皆轻掷，北山思今游。 
雁声故乡来，客泪堕南洲。平生烟霞志，读书觅封侯。 
四海尚白身，岂无故乡羞。壈坎何足叹，壮如水中虬。 
猎猎谷底兰，摇摇波上鸥。中途丧资斧，两地生繁忧。 
一杯太阴君，鹪鹩岂无求。明日将片叶，三山东南浮。知



   卷745_8 【蒲门戍观海作】陈陶 

廓落溟涨晓，蒲门郁苍苍。登楼礼东君，旭日生扶桑。 
毫厘见蓬瀛，含吐金银光。草木露未晞，蜃楼气若藏。 
欲游蟠桃国，虑涉魑魅乡。徐市惑秦朝，何人在岩廊。 
惜哉千童子，葬骨于眇茫。恭闻槎客言，东池接天潢。 
即此聘牛女，曰祈长寿方。灵津水清浅，余亦慕修航。斋



   卷745_9 【番禺道中作】陈陶 

博罗程远近，海塞愁先入。瘴雨出虹蝀，蛮江渡山急。 
常闻岛夷俗，犀象满城邑。雁至草犹春，潮回樯半湿。 
丹丘凤凰隐，水庙蛟龙集。何处树能言，几乡珠是泣。 
千年赵佗国，霸气委原隰。龌龊笑终军，长缨祸先及。主



   卷745_10 【赠江西周大夫（一作赠周太史）】陈陶 

否极生大贤，九元降灵气。独立正始风，蔚然中兴瑞。 
渊伦照三古，磊落涵泾渭。真貌月悬秋，雄词雷出地。 
具瞻先皇宠，欲践东华贵。咫尺时不来，千秋鼎湖泪。 
因分三辅职，进领南平位。报政黄霸惭，提兵吕蒙醉。 
岁星临斗牛，水国嘉祥至。不独苍生苏，仍兼六驺喜。 
恭闻庙堂略，欲断匈奴臂。刬释自宸衷，平戍在连帅。 
时康簪笏冗，世梗忠良议。丘壑非无人，松香有私志。 
三朝倚天剑，十万浮云骑。可使河曲清，群公信儿戏。 
沧溟用谦德，百谷走童稚。御众付深人，参筹须伟器。 
他年蓬荜贱，愿附鹓鸾翅。斋



   卷745_11 【旅次铜山途中先寄温州韩使君】陈陶 

乱山沧海曲，中有横阳道。束马过铜梁，苕华坐堪老。 
鸠鸣高崖裂，熊斗深树倒。绝壑无坤维，重林失苍昊。 
跻攀寡俦侣，扶接念舆皂。俯仰栗嵌空，无因掇灵草。 
梯穷闻戍鼓，魂续赖丘祷。敞豁天地归，萦纡村落好。 
悠悠思蒋径，扰扰愧商皓。驰想永嘉侯，应伤此怀抱。知



   卷745_12 【种兰】陈陶 

种兰幽谷底，四远闻馨香。春风长养深，枝叶趁人长。 
智水润其根，仁锄护其芳。蒿藜不生地，恶鸟弓已藏。 
椒桂夹四隅，茅茨居中央。左邻桃花坞，右接莲子塘。 
一月薰手足，两月薰衣裳。三月薰肌骨，四月薰心肠。 
幽人饥如何，采兰充餱粮。幽人渴如何，酝兰为酒浆。 
地无青苗租，白日如散王。不尝仙人药，端坐红霞房。 
日夕望美人，佩花正煌煌。美人久不来，佩花徒生光。 
刈获及葳蕤，无令见雪霜。清芬信神鬼，一叶岂可忘。 
举头愧青天，鼓腹咏时康。下有贤公卿，上有圣明王。 
无阶答风雨，愿献兰一筐。主



   卷745_13 【草木言】陈陶 

何生我苍苍，何育我黄黄。草木无知识，幸君同三光。 
始自受姓名，葳蕤立衣裳。山河既分丽，齐首乳青阳。 
甘辛各有荣，好丑不相防。常忧刀斧劫，窃慕仁寿乡。 
愿天雨无暴，愿地风无狂。雨足因衰惫，风多因夭伤。 
在山不为桂，徒辱君高冈。在水不为莲，徒占君深塘。 
勿轻培塿阜，或有奇栋梁。勿轻蒙胧泽，或有奇馨香。 
涓毫可粗差，朝菌寿为长。拥肿若无取，大椿命为伤。 
婆娑不材生，苒苒向秋荒。幸遭薰风日，有得皆簸扬。 
所愧雨露恩，愿效幽微芳。希君频采择，勿使枯雪霜。古



   卷745_14 【题僧院紫竹】陈陶 

喜游蛟井寺，复见炎州竹。杳霭万丈间，啸风清独速。 
江南正霜霰，吐秀弄颛顼。似瑞惊坚贞，如魔试金粟。 
笋非孝子泣，文异湘灵哭。金碧谁与邻，萧森自成族。 
新闻赤帝种，子落毛人谷。远祖赐鹪鹏，遗芳遍南陆。 
对烟苏麻丑，夹涧筼筜伏。美誉动丹青，瑰姿艳秦蜀。 
因缘鹿苑识，想像蛇丘劚。几叶别黄茅，何年依白足。 
龙树蛰一花，砌瑶扫云屋。色静曼仙花，名高给孤独。 
青葱太子树，洒落观音目。法雨每沾濡，玉毫时照烛。 
离居鸾节变，住冷金颜缩。岂念葛陂荣，幸无祖父辱。 
光摇水精串，影送莲花轴。江鹜日相寻，野鹗时寄宿。 
幽香入茶灶，静翠直棋局。肯羡垣上蒿，自多篱下菊。 
从来道生一，况伴龟藏六。栖托讵星回，檀栾已云矗。 
霞杯传缥叶，羽管吹紫玉。久绝钓竿歌，聊裁竹枝曲。 
愧生黄金地，千秋为师绿。知



   卷745_15 【早发始兴】陈陶 

云里山已曙，舟中火初爇。绿浦待行桡，玄猿催落月。 
沿流信多美，况复秋风发。挂席借前期，晨鸡莫嘲哳。主



   卷745_16 【寄元孚道人】陈陶 

梵宇章句客，佩兰三十年。长乘碧云马，时策翰林鞭。 
曩事五岳游，金衣曳祥烟。高攀桐君手，左倚鸑鷟肩。 
哭玉秋雨中，摘星春风前。横輈截洪偃，凭几见广宣。 
尔来寤华胥，石壁孤云眠。龙降始得偈，龟老方巢莲。 
内殿无文僧，驺虞谁能牵。因之问楚水，吊屈几潺湲。古



   卷745_17 【和西江李助副使早登开元寺阁】陈陶 

虚豁登宝阁，三休极层构。独立天地间，烟云满襟袖。 
鳌荒初落日，剑野呈绮绣。秋槛祝融微，阴轩九江凑。 
拂檐皇姑舍，错落白榆秀。倚砌天竺祠，蛟龙蟠古甃。 
翛然观六合，一指齐宇宙。书剑忽若□，青云日方昼。 
南朝空苍莽，楚泽稀耕耨。万事溺颓波，一航安可涭。 
徒云寄麟泣，六五终难就。资斧念馀生，湖光隐圭窦。 
早闻群黄鹤，飘举此江岫。陵谷空霭然，人樵已雏鷇。 
燕宫豸冠客，凭览发清奏。珠玉难嗣音，摐辕愧孤陋。斋



   卷745_18 【将归钟陵留赠南海李尚书】陈陶 

楚国有田舍，炎州长梦归。怀恩似秋燕，屡绕玉堂飞。 
越酒岂不甘，海鱼宁无肥。山裘醉歌舞，事与初心违。 
晔晔文昌公，英灵世间稀。长江浩无际，龙蜃皆归依。 
贱子感一言，草茅发光辉。从来鸡凫质，得假凤凰威。 
常欲讨玄珠，青云报巍巍。龙门竟多故，双泪别旍旂。知



   卷745_19 【宿岛径夷山舍】陈陶 

百里遵岛径，蓬征信邅回。暝依渔樵宿，似过黄金台。 
缺啮心未理，寥寥夜猿哀。山深石床冷，海近腥气来。 
主人意不浅，屡献流霞杯。对月抚长剑，愁襟纷莫开。 
九衢平如水，胡为涉崔嵬。一饭未遑饱，鹏图信悠哉。 
山涛谑细君，吾岂厌蓬莱。明发又驱马，客思一裴回。斋



   卷745_20 【避世翁】陈陶 

海上一蓑笠，终年垂钓丝。沧洲有深意，冠盖何由知。 
直钩不营鱼，蜗室无妻儿。渴饮寒泉水，饥餐紫朮芝。 
鹤发披两肩，高怀如澄陂。尝闻仙老言，云是古鸱夷。 
石窦閟雷雨，金潭养蛟螭。乘槎上玉津，骑鹿游峨嵋。 
以人为语默，与世为雄雌。兹焉乃磻溪，豹变应须时。 
自古隐沦客，无非王者师。古



   卷745_21 【冬夜吟】陈陶 

黑夜天寒愁散玉，东皇海上张仙烛。侯家歌舞按梨园， 
石氏宾寮醉金谷。鲁家襜褕暗披水，雪花灯下甘垂翅。 
散帙高编折桂枝，披纱密甃青云地。霜白溪松转斜盖， 
铜龙唤曙咽声细。八埏蝼蚁厌寒栖，早晚青旗引春帝。 
展转城乌啼紫天，曈曚千骑衙楼前。主



   卷745_22 【西川座上听金五云唱歌】陈陶 

蜀王殿上华筵开，五云歌从天上来。满堂罗绮悄无语， 
喉音止驻云裴回。管弦金石还依转，不随歌出灵和殿。 
白云飘飖席上闻，贯珠历历声中见。旧样钗篦浅淡衣， 
元和梳洗青黛眉。低丛小鬓腻pE鬌，碧牙镂掌山参差。 
曲终暂起更衣过，还向南行座头坐。低眉欲语谢贵侯， 
檀脸双双泪穿破。自言本是宫中嫔，武皇改号承恩新。 
中丞御史不足比，水殿一声愁杀人。武皇铸鼎登真箓， 
嫔御蒙恩免幽辱。茂陵弓剑不得亲，嫁与卑官到西蜀。 
卑官到官年未周，堂衡禄罢东西游。蜀江水急驻不得， 
复此萍蓬二十秋。今朝得侍王侯宴，不觉途中妾身贱。 
愿持卮酒更唱歌，歌是伊州第三遍。唱著右丞征戍词， 
更闻闺月添相思。如今声韵尚如在，何况宫中年少时。 
五云处处可怜许，明朝道向褒中去。须臾宴罢各东西， 
雨散云飞莫知处。斋



   卷745_23 【飞龙引】陈陶 

有熊之君好神仙，餐霞炼石三千年。一旦黄龙下九天， 
骑龙枿枿升紫烟。万姓攀髯髯堕地，啼呼弓剑飘寒水。 
紫鸾八九堕玉笙，金镜空留照魑魅。羽幢褵褷银汉秋， 
六宫望断芙蓉愁。应龙下挥中园笑，泓泓水绕青苔洲。 
瑞风飒遝天光浅，瑶阙峨峨横露苑。沆瀣楼头紫凤歌， 
三株树下青牛饭。鸿胧九阙相玉皇，钧天乐引金华郎。 
散花童子鹤衣短，投壶姹女蛾眉长。彤庭侍宴瑶池席， 
老兔春高桂宫白。蓬莱下国赐分珪，阿母金桃容小摘。 
仙流万缄虫篆春，三十六洞交风云。千年小兆一蝉蜕， 
丹台职亚扶桑君。金乌试浴青门水，下界蜉蝣几回死。古



   卷745_24 【谪仙词】陈陶 

牧龙丈人病高秋，群童击节星汉愁。瑶台凤辇不胜恨， 
太古一声龙白头。玉气兰光久摧折，上清鸡犬音书绝。 
蜺旌失手远于天，三岛空云对秋月。人间磊磊浮沤客， 
鸑鷟蜻蜓飞自隔。不应冠盖逐黄埃，长梦真君旧恩泽。斋



   卷745_25 【步虚引（一作仙人词）】陈陶 

小隐山人十洲客，莓苔为衣双耳白。青编为我忽降书， 
暮雨虹蜺一千尺。赤城门闭六丁直，晓日已烧东海色。 
朝天半夜闻玉鸡，星斗离离碍龙翼。斋



   卷745_26 【独摇手】陈陶 

汉宫新燕矜蛾眉，春台艳妆莲一枝。迎春侍宴瑶华池， 
游龙七盘娇欲飞。冶袖莺鸾拂朝曦，摩烟袅雪金碧遗。 
愁鸿连翾蚕曳丝，飒遝明珠掌中移。仙人龙凤云雨吹， 
朝哀暮愁引哑咿。鸳鸯翡翠承宴私，南山一笑君无辞。 
仙蛾泣月清露垂，六宫烧烛愁风欷。知



   卷745_27 【空城雀】陈陶 

古城濛濛花覆水，昔日住人今住鬼。野雀荒台遗子孙， 
千年饮啄枯桑根。不随海燕柏梁去，应无玉环衔报恩。 
近村红栗香压枝，嗷嗷黄口诉朝饥。生来未见凤凰语， 
欲飞常怕蜘蛛丝。断肠四隅天四绝，清泉绿蒿无恐疑。古



   卷745_28 【鸡鸣曲】陈陶 

鸡声春晓上林中，一声惊落虾蟆宫。二声唤破枕边梦， 
三声行人烟海红。平旦慵将百雏语，蓬松锦绣当阳处。 
愧君饮食长相呼，为君昼鸣下高树。古



   卷745_29 【小笛弄】陈陶 

一尺玲珑握中翠，仙娥月浦呼龙子。五夜流珠粲梦卿， 
九青鸾倚洪崖醉。丹穴饥儿笑风雨，娲皇碧玉星星语。 
蛇蝎愁闻骨髓寒，江山恨老眠秋雾。绮席鸳鸯冷朱翠， 
星流露泫谁驱使。江南一曲罢伶伦，芙蓉水殿春风起。斋



   卷745_30 【将进酒】陈陶 

金尊莫倚青春健，龌龊浮生如走电。琴瑟盘倾从世珠， 
黄泥局泻流年箭。麻姑爪秃瞳子昏，东皇肉角生鱼鳞。 
灵鳌柱骨半枯朽，骊龙德悔愁耕人。周孔蓍龟久沦没， 
黄蒿谁认贤愚骨。兔苑词才去不还，兰亭水石空明月。 
姮娥弄箫香雨收，江滨迸瑟鱼龙愁。灵芝九折楚莲醉， 
翾风一叹梁庭秋。醁亚蛮觥奉君寿，玉山三献春红透。 
银鸭金鹅言待谁，隋家岳渎皇家有。珊瑚座上凌香云， 
凤qV龙炙猩猩唇。芝兰此日不倾倒，南山白石皆贤人。 
文康调笑麒麟起，一曲飞龙寿天地。知



   卷745_31 【钱塘对酒曲】陈陶 

风天雁悲西陵愁，使君红旗弄涛头。东海神鱼骑未得， 
江天大笑闲悠悠。嵯峨吴山莫夸碧，河阳经年一宵白。 
南州彩凤为君生，古狱愁蛇待恩泽。三清羽童来何迟， 
十二玉楼胡蝶飞。炎荒翡翠九门去，辽东白鹤无归期。 
鸱夷公子休悲悄，六鳌如镜天始老。尊前事去月团圆， 
琥珀无情忆苏小。主



   卷745_32 【巫山高】陈陶 

玉峰青云十二枝，金母和云赐瑶姬。花宫磊砢楚宫外， 
列仙八面星斗垂。秀色无双怨三峡，春风几梦襄王猎。 
青鸾不在懒吹箫，斑竹题诗寄江妾。飘飖丝散巴子天， 
苔裳玉辔红霞幡。归时白帝掩青琐，琼枝草草遗湘烟。知



   卷745_33 【赠别离】陈陶 

碧玉飞天星坠地，玉剑分风交合水。杨柳听歌莫向隅， 
鸡鸣一石留髡醉。蹄轮送客沟水东，月娥挥手崦嵫峰。 
蛮天列嶂俨相待，风官扫道迎游龙。天姥剪霞铺晓空， 
漴漴大帝开明宫。文鲸掉尾四海通，分明瀑布收灵桐。 
山妖水魅骑旋风，魇梦啮魂黄瘴中。借君朗鉴入崆峒， 
灵光草照闲花红。主



   卷745_34 【关山月】陈陶 

昔年嫖姚护羌月，今照嫖姚双鬓雪。青冢曾无尺寸归， 
锦书多寄穷荒骨。百战金疮体沙碛，乡心一片悬秋碧。 
汉城应期破镜时，胡尘万里婵娟隔。度碛冲云朔风起， 
边笳欲晚生青珥。陇上横吹霜色刀，何年断得匈奴臂。知



   卷745_35 【殿前生桂树】陈陶 

仙娥玉宫秋夜明，桂枝拂槛参差琼。香风下天漏丁丁， 
牛渚翠梁横浅清，羽帐不眠恨吹笙。栖乌暗惊仙子落， 
步月鬃云堕金雀。蕙楼凉簟翠波空，银缕香寒凤凰薄。 
东海即为郎斟酌，绮疏长悬七星杓。古



   卷745_36 【古镜篇】陈陶 

紫皇玉镜蟾蜍字，堕地千年光不死。发匣身沈古井寒， 
悬台日照愁成水。海户山窗几梳绾，菱花开落何人见。 
野老曾耕太白星，神狐夜哭秋天片。下国青铜旋磨灭， 
回鸾万影成枯骨。会待搏风雨泬寥，长恐莓苔蚀明月。斋



   卷745_37 【自归山】陈陶 

海岳南归远，天门北望深。暂为青琐客，难换白云心。 
富贵老闲事，猿猱思旧林。清平无乐志，尊酒有瑶琴。古



   卷745_38 【渡浙江】陈陶 

适越一轻艘，凌兢截鹭涛。曙光金海近，晴雪玉峰高。 
静寇思投笔，伤时欲钓鳌。壮心殊未展，登涉漫劳劳。知



   卷745_39 【清源途中旅思】陈陶 

古木闽州道，驱羸落照间。投村碍野水，问店隔荒山。 
身事几时了，蓬飘何日闲。看花滞南国，乡月十湾环。主



   卷745_40 【南海送韦七使君赴象州任】陈陶 

一鹗韦公子，新恩颁郡符。岛夷通荔浦，龙节过苍梧。 
地理金城近，天涯玉树孤。圣朝朱绂贵，从此展雄图。斋



   卷745_41 【送沈次鲁南游（一作卢堠石送沈次鲁）】陈陶 

高台赠君别，满握轩辕风。落日一挥手，金鹅云雨空。 
鳌洲石梁外，剑浦罗浮东。兹兴不可接，翛翛烟际鸿。古



   卷745_42 【南海石门戍怀古】陈陶 

汉家征百越，落地丧貔貅。大野朱旗没，长江赤血流。 
鬼神寻覆族，宫庙变荒丘。唯有朝台月，千年照戍楼。知



   卷745_43 【赋得池塘生春草】陈陶 

谢公遗咏处，池水夹通津。古往人何在，年来草自春。 
色宜波际绿，香异雨中新。今日青青意，空悲行路人。主



   卷745_44 【题居上人法华新院】陈陶 

浮名深般若，方寺设莲华。钟呗成僧国，湖山称法家。 
一尘多宝塔，千佛大牛车。能诱泥犁客，超然识聚沙。斋



   卷745_45 【送秦炼师】陈陶 

紫府静沈沈，松轩思别吟。水流宁有意，云泛本无心。 
锦洞桃花远，青山竹叶深。不因时卖药，何路更相寻。古



   卷745_46 【哭宝月三藏大禅师】陈陶 

五峰习圣罢，乾竺化身归。帝子传真印，门人哭宝衣。 
一囊穷海没，三藏故园稀。无复天花落，悲风满铁围。知



   卷745_47 【湓城赠别】陈陶 

楚岸青枫树，长随送远心。九江春水阔，三峡暮云深。 
气调桓伊笛，才华蔡琰琴。迢迢嫁湘汉，谁不重黄金。主



   卷745_48 【赠别】陈陶 

海国一尺绮，冰壶万缕丝。以君西攀桂，赠此金莲枝。 
高鸟思茂林，穷鱼乐洿池。平生握中宝，无使岁寒移。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十六 
 
   
　 
　

　
 　



   卷746_1 【赠温州韩使君】陈陶 

康乐风流五百年，永嘉铃阁又登贤。严城鼓动鱼惊海， 
华屋尊开月下天。内使笔锋光案牍，鄢陵诗句满山川。 
今来谁似韩家贵，越绝麾幢雁影连。主



   卷746_2 【闲居寄太学卢景博士】陈陶 

无路青冥夺锦袍，耻随黄雀住蓬蒿。碧云梦后山风起， 
珠树诗成海月高。久滞鼎书求羽翼，未忘龙阙致波涛。 
闲来长得留侯癖，罗列楂梨校六韬。主



   卷746_3 【赠漳州张怡使君】陈陶 

旧德徐方天下闻，当年熊轼继清芬。井田异政光蛮竹， 
符节深恩隔瘴云。已见嘉祥生北户，尝嫌夷貊蠹南薰。 
几时征拜征西越，学著缦胡从使君。主



   卷746_4 【赠容南韦中丞】陈陶 

普宁都护军威重，九驿梯航压要津。十二铜鱼尊画戟， 
三千犀甲拥朱轮。风云已静西山寇，闾井全移上国春。 
不独来苏发歌咏，天涯半是泣珠人。主



   卷746_5 【投赠福建路罗中丞】陈陶 

越艳新谣不厌听，楼船高卧静南溟。未闻建水窥龙剑， 
应喜家山接女星。三捷楷模光典策，一生封爵笑丹青。 
皇恩几日西归去，玉树扶疏正满庭。主



   卷746_6 【赠江南李偕副使】陈陶 

世禄三朝压凤池，杜陵公子汉庭知。雷封始贺堂溪剑， 
花府寻邀玉树枝。几日坐谈诛叛逆，列城归美见歌诗。 
从军莫厌千场醉，即是金銮宠命时。主



   卷746_7 【贺容府韦中丞大府贤兄新除黔南经略】陈陶 

蓬瀛簪笏旧联行，紫极差池降宠章。列国山河分雁字， 
一门金玉尽龙骧。耿家符节朝中美，袁氏芝兰阃外香。 
烽戍悠悠限巴越，伫听歌咏两甘棠。主



   卷746_8 【和容南韦中丞题瑞亭白燕、白鼠、六眸龟、嘉莲】陈陶 

伏波恩信动南夷，交趾喧传四瑞诗。燕鼠孕灵褒上德， 
龟莲增耀答无私。回翔雪侣窥檐处，照映红巢出水时。 
尽写流传在轩槛，嘉祥从此百年知。主



   卷746_9 【题豫章西山香城寺】陈陶 

十地严宫礼竺皇，栴檀楼阁半天香。祇园树老梵声小， 
雪岭花香灯影长。霄汉落泉供月界，蓬壶灵鸟侍云房。 
何年七七金人降，金锡珠坛满上方。主



   卷746_10 【送江西周尚书赴滑台】陈陶 

楚谣襦袴整三千，喉舌新恩下九天。天角雄都分节钺， 
蛟龙旧国罢楼船。昆河已在兵钤内，棠树空留鹤岭前。 
多病无因酬一顾，鄢陵千骑去翩翩。主



   卷746_11 【闽中送任畹端公还京】陈陶 

燕台下榻玉为人，月桂曾输次第春。几日酬恩坐炎瘴， 
九秋高驾拂星辰。汉庭凤进鹓行喜，隋国珠还水府贫。 
多少嘉谟奏风俗，斗牛孤剑在平津。主



   卷746_12 【豫章江楼望西山有怀】陈陶 

水护星坛列太虚，烟霓十八上仙居。时人未识辽东鹤， 
吾祖曾传宝鼎书。终日章江催白鬓，何年丹灶见红蕖。 
桃花谷口春深浅，欲访先生赤鲤鱼。主



   卷746_13 【经徐稚墓】陈陶 

郏鄏妖兴炎汉衰，先生南国卧明夷。凤凰屡降玄纁礼， 
琼石终藏烈火诗。禁掖衣冠加宋鹊，湖山耕钓没尧时。 
千年垄树何人哭，寂寞苍苔内史碑。主



   卷746_14 【钟陵道中作】陈陶 

原隰经霜蕙草黄，塞鸿消息怨流芳。秋山落照见麋鹿， 
南国异花开雪霜。烟火近通槃瓠俗，水云深入武陵乡。 
曾逢啮缺话东海，长忆萧家青玉床。主



   卷746_15 【旅泊涂江】陈陶 

烟雨南江一叶微，松潭渔父夜相依。断沙雁起金精出， 
孤岭猿愁木客归。楚国柑橙劳梦想，丹陵霞鹤间音徽。 
无因得似沧溟叟，始忆离巢已倦飞。主



   卷746_16 【上建溪】陈陶 

崆峒一派泻苍烟，长揖丹丘逐水仙。云树杳冥通上界， 
峰峦回合下闽川。侵星愁过蛟龙国，采碧时逢婺女船。 
已判猿催鬓先白，几重滩濑在秋天。主



   卷746_17 【冬日暮旅泊庐陵】陈陶 

螺亭倚棹哭飘蓬，白浪欺船自向东。楚国蕙兰增怅望， 
番禺筐篚旅虚空。江城雪落千家梦，汀渚冰生一夕风。 
弃置侯鲭任羁束，不劳龟瓦问穷通。主



   卷746_18 【登宝历寺阁】陈陶 

金碧高层世界空，凭蜺长啸八蛮风。横轩水壮蛟龙府， 
倚栋星开牛斗宫。三楚故墟残景北，六朝荒苑断山东。 
不堪怀古劳悲笑，安得鹏抟颢气中。主



   卷746_19 【寄兵部任畹郎中】陈陶 

常思剑浦越清尘，豆蔻花红十二春。昆玉已成廊庙器， 
涧松犹是薜萝身。虽同橘柚依南土，终愧魁罡近北辰。 
好向昌时荐遗逸，莫教千古吊灵均。主



   卷746_20 【赠江南从事张侍郎】陈陶 

平南门馆凤凰毛，二十华轩立最高。几处谈天致云雨， 
早时文海得鲸鳌。姻联紫府萧窗贵，职称青钱绣服豪。 
江徼无虞才不展，衔杯终日咏离骚。主



   卷746_21 【剑池】陈陶 

秦帝南巡厌火精，苍黄埋剑故丰城。霸图缭戾金龙蛰， 
坤道扶摇紫气生。星斗卧来闲窟穴，雌雄飞去变澄泓。 
永怀惆怅中宵作，不见春雷发匣声。主



   卷746_22 【洛城见贺自真飞升（一作登仙）】陈陶 

子晋鸾飞古洛川，金桃再熟贺郎仙。三清乐奏嵩丘下， 
五色云屯御苑前。朱顶舞低迎绛节，青鬟歌对驻香輧。 
谁能白昼相悲泣，太极光阴亿万年。主



   卷746_23 【谪仙吟赠赵道士】陈陶 

汗漫东游黄鹤雏，缙云仙子住清都。三元麟凤推高座， 
六甲风雷閟小壶。日月暗资灵寿药，山河拟作化生符。 
若为失意居蓬岛，鳌足尘飞桑树枯。主



   卷746_24 【夜别温商梓州】陈陶 

凤凰城里花时别，玄武江边月下逢。客舍莫辞先买酒， 
相门曾忝旧登龙。迎风骚屑千家竹，隔水悠扬午夜钟。 
明日又行西蜀去，不堪天际远山重。主



   卷746_25 【题赠高闲上人】陈陶 

檐卜花间客，轩辕席上珍。笔江秋菡萏，僧国瑞麒麟。 
内殿初招隐，曹溪得后尘。龙蛇惊粉署，花雨对金轮。 
白马方依汉，朱星又入秦。剧谈凌凿齿，清论倒波旬。 
拂石先天古，降龙旧国春。珠还合浦老，龙去玉州贫。 
鸳鹭输黄绢，场坛绕白蘋。鼎湖闲入梦，金阁静通神。 
海气成方丈，山泉落净巾。獮猴深爱月，鸥鸟不猜人。 
拂岳萧萧竹，垂空澹澹津。汉珠难觅对，荆璞本来真。 
伊傅多联壁，刘雷竞买邻。江边有国宝，时为劚星辰。知



   卷746_26 【哭王赞府】陈陶 

白水流今古，青山送死生。驱驰三楚掾，倏忽一空名。 
金玉埋皋壤，芝兰哭弟兄。龙头孤后进，鹏翅失前程。 
愁变风云色，悲连鼓角声。落星辞圣代，寒梦闭佳城。 
伊昔来江邑，从容副国英。德逾栖棘美，公亚饮冰清。 
大厦亡孤直，群儒忆老成。白驹悲里巷，梁木恸簪缨。 
陇遂添新草，珠还满旧籝。苍苍难可问，原上晚烟横。主



   卷746_27 【圣帝击壤歌四十声】陈陶 

百六承尧绪，艰难土运昌。太虚横彗孛，中野斗豺狼。 
帝曰更吾嗣，时哉忆圣唐。英星垂将校，神岳诞忠良。 
炼石医元气，屠鳌正昊苍。扫原铺一德，驱祲立三光。 
大道重苏息，真风再发扬。芟夷逾旧迹，神圣掩前王。 
郊酒酣寥廓，鸿恩受渺茫。地图龟负出，天诰凤衔将。 
杂贡来山峙，群夷入雁行。紫泥搜海岱，鸿笔富岩廊。 
鹰象敷宸极，寰瀛作瑞坊。泥丸封八表，金镜照中央。 
构殿基麟趾，开藩表凤翔。銮舆亲稼穑，朱幌务蚕桑。 
戎羯输天马，灵仙侍玉房。宫仪水蒐甲，门卫绿沈枪。 
陶铸超三古，车书混万方。时巡望虞舜，蒐狩法殷汤。 
化合讴谣满，年丰鬼蜮藏。政源归牧马，公法付神羊。 
宝鼎无灵应，金瓯肯破伤。封山昭茂绩，祠执答嘉祥。 
在昔宫闱僭，仍罹羿浞殃。牝鸡何譈ca，猘犬漫劻勷。 
苗祷三灵怒，桓偷九族亡。鲸鲵寻挂网，魑魅旋投荒。 
松柏霜逾翠，芝兰露更香。圣谟流祚远，仙系发源长。 
岛屿征徭薄，漪澜泛稻凉。凫鱼餍餐啖，荷薜足衣裳。 
寤寐华胥国，嬉游太素乡。鹰鹯飞接翼，忠孝住连墙。 
有叟能调鼎，无媒隐钓璜。乾坤资识量，江海入文章。 
野鹤思蓬阙，山麋忆庙堂。泥沙空淬砺，星斗屡低昂。 
历草何因见，衢尊岂暂忘。终随嘉橘赋，霄汉谒羲皇。知



   卷746_28 【续古二十九首】陈陶 

大尧登宝位，麟凤焕宸居。海曲沾恩泽，还生比目鱼。斋

生值揖逊历，长歌东南春。钓鳌年三十，未见天子巡。主

轩辕承化日，群凤戏池台。大朴衰丧后，仲尼生不来。知

大道归孟门，萧兰日争长。想得巢居时，碧江应无浪。古

矻矻蓬舍下，慕君麒麟阁。笑杀王子乔，寥天乘白鹤。斋

杳杳巫峡云，悠悠汉江水。愁杀几少年，春风相忆地。主

吴洲采芳客，桂棹木兰船。日晚欲有寄，裴回春风前。知

仙家风景晏，浮世年华速。邂逅汉武时，蟠桃海东熟。古

南国珊瑚树，好裁天马鞭。鱼龙不解语，海曲空蝉娟。斋

周穆恣游幸，横天驱八龙。宁知泰山下，日日望登封。主

秦国饶罗网，中原绝麟凤。万乘巡海回，鲍鱼空相送。知

秦家无庙略，遮虏续长城。万姓陇头死，中原荆棘生。古

秦作东海桥，中州鬼辛苦。纵得跨蓬莱，群仙亦飞去。斋

隋炀弃中国，龙舟巡海涯。春风广陵苑，不见秦宫花。主

范子相句践，灭吴成大勋。虽然五湖去，终愧磻溪云。知

麟凤识翔蛰，圣贤明卷舒。哀哉嵇叔夜，智不及鶢鶋。古

战地三尺骨，将军一身贵。自古若吊冤，落花少于泪。斋

楚国千里旱，土龙日已多。九谷竟枯死，好云闲嵯峨。主

汉家三殿色，恩泽若飘风。今日黄金屋，明朝长信宫。知

南园杏花发，北渚梅花落。吴女妒西施，容华日消铄。古

山鸡理毛羽，自言胜乌鸢。一朝逢鸑鷟，羞死南海边。斋

秦家卷衣贵，本是倡家子。金殿一承恩，貂蝉满乡里。主

魏宫薛家女，秀色倾三殿。武帝鼎湖归，一身似秋扇。知

婵娟越机里，织得双栖凤。慰此殊世花，金梭忽停弄。古

学古三十载，犹依白云居。每览班超传，令人慵读书。斋

雄剑久濩落，夜吟秋风起。不是懒为龙，此非延平水。主

朝为杨柳色，暮作芙蓉好。春风若有情，江山相逐老。知

景龙临太极，五凤当庭舞。谁信壁间梭，升天作云雨。古

曾梦诸侯笑，康囚议脱枷。千根池底藕，一朵火中花。斋



   卷746_29 【永嘉赠别】陈陶 

芳草温阳客，归心浙水西。临风青桂楫，几日白蘋溪。知



   卷746_30 【有所思（一作长相思）】陈陶 

欲唱玄云曲，知音复谁是。采掇情未来，临池画春水。斋



   卷746_31 【吴苑思】陈陶 

今人地藏古人骨，古人花为今人发。
江南何处葬西施，谢豹空闻采香月。



   卷746_32 【古意】陈陶 

麻姑井边一株杏，花开不如古时红。
西邻蔡家十岁女，年年二月卖东风。



   卷746_33 【朝元引四首】陈陶 

帝烛荧煌下九天，蓬莱宫晓玉炉烟。
无央鸾凤随金母，来贺熏风一万年。

正殿云开露冕旒，下方珠翠压鳌头。
天鸡唱罢南山晓，春色光辉十二楼。

万宇灵祥拥帝居，东华元老荐屠苏。
龙池遥望非烟拜，五色曈曨在玉壶。

宝祚河宫一向清，龟鱼天篆益分明。
近臣谁献登封草，五岳齐呼万岁声。



   卷746_34 【宿天竺寺】陈陶 

一宵何期此灵境，五粒松香金地冷。
西僧示我高隐心，月在中峰葛洪井。



   卷746_35 【赋得古莲塘】陈陶 

阖闾宫娃能采莲，明珠作佩龙为船。
三千巧笑不复见，江头废苑花年年。



   卷746_36 【双桂咏】陈陶 

青冥结根易倾倒，沃洲山中双树好。
琉璃宫殿无斧声，石上萧萧伴僧老。



   卷746_37 【夏日怀天台（一作夏日有怀）】陈陶 

竹斋睡馀柘浆清，麟凤诱我劳此生。
勿忆天台掩书坐，涧云起尽红峥嵘。



   卷746_38 【临风叹】陈陶 

芙蓉楼中饮君酒，骊驹结言春杨柳。
豫章花落不见归，一望东风堪白首。



   卷746_39 【春日行】陈陶 

鶗鴂初鸣洲渚满，龙蛇洗鳞春水暖。
病多欲问山寺僧，湖上人传石桥断。



   卷746_40 【春归去】陈陶 

九十春光在何处，古人今人留不住。
年年白眼向黔娄，唯放蛴螬飞上树。



   卷746_41 【蜀葵咏】陈陶 

绿衣宛地红倡倡，熏风似舞诸女郎。
南邻荡子妇无赖，锦机春夜成文章。



   卷746_42 【南昌道中】陈陶 

古道夤缘蔓黄葛，桓伊冢西春水阔。
村翁莫倚横浦罾，一半鱼虾属鹈獭。



   卷746_43 【子规思】陈陶 

春山杜鹃来几日，夜啼南家复北家。
野人听此坐惆怅，恐畏踏落东园花。



   卷746_44 【吴兴秋思二首】陈陶 

不是苕溪厌看月，天涯有程云树凉。
何意汀洲剩风雨，白蘋今日似潇湘。

日夕鲲鱼梦南国，苕阳水高迷渡头。
故山秋风忆归去，白云又被王孙留。



   卷746_45 【闽川梦归】陈陶 

千里潺湲建溪路，梦魂一夕西归去。
龙舼欲上巴兽滩，越王金鸡报天曙。



   卷746_46 【竹十一首】陈陶 

不厌东溪绿玉君，天坛双凤有时闻。
一峰晓似朝仙处，青节森森倚绛云。

万枝朝露学潇湘，杳霭孤亭白石凉。
谁道乖龙不得雨，春雷入地马鞭狂。

啸入新篁一里行，万竿如瓮锁龙泓。
惊巢翡翠无寻处，闲倚云根刻姓名。

青岚帚亚思吾祖，绿润偏多忆蔡邕。
长听南园风雨夜，恐生鳞甲尽为龙。

迸玉闲抽上钓矶，翠苗番次脱霞衣。
山童泥乞青骢马，骑过春泉掣手飞。

须题内史琅玕坞，几醉山阳瑟瑟村。
剩养万茎将扫俗，莫教凡鸟闹云门。

一溪云母间灵花，似到封侯逸士家。
谁识雌雄九成律，子乔丹井在深涯。

燕燕雏时紫米香，野溪羞色过东墙。
诸儿莫拗成蹊笋，从结高笼养凤凰。

一节呼龙万里秋，数茎垂海六鳌愁。
更须瀑布峰前种，云里阑干过子猷。

丘壑谁堪话碧鲜，静寻春谱认婵娟。
会当小杀青瑶简，图写龟鱼把上天。

玄圃千春闭玉丛，湛阳一祖碧云空。
不须骚屑愁江岛，今日南枝在国风。



   卷746_47 【钟陵秋夜】陈陶 

洪崖岭上秋月明，野客枕底章江清。
蓬壶宫阙不可梦，一一入楼归雁声。



   卷746_48 【江上逢故人】陈陶 

十年蓬转金陵道，长哭青云身不早。
故乡逢尽白头人，清江颜色何曾老。



   卷746_49 【水调词十首】陈陶 

黠虏迢迢未肯和，五陵年少重横戈。
谁家不结空闺恨，玉箸阑干妾最多。

羽管慵调怨别离，西园新月伴愁眉。
容华不分随年去，独有妆楼明镜知。

忆饯良人玉塞行，梨花三见换啼莺。
边场岂得胜闺阁，莫逞雕弓过一生。

惆怅江南早雁飞，年年辛苦寄寒衣。
征人岂不思乡国，只是皇恩未放归。

水阁莲开燕引雏，朝朝攀折望金吾。
闻道碛西春不到，花时还忆故园无。

自从清野戍辽东，舞袖香销罗幌空。
几度长安发梅柳，节旄零落不成功。

长夜孤眠倦锦衾，秦楼霜月苦边心。
征衣一倍装绵厚，犹虑交河雪冻深。

瀚海长征古别离，华山归马是何时。
仍闻万乘尊犹屈，装束千娇嫁郅支。

沙塞依稀落日边，寒宵魂梦怯山川。
离居渐觉笙歌懒，君逐嫖姚已十年。

万里轮台音信稀，传闻移帐护金微。
会须麟阁留踪迹，不斩天骄莫议归。



   卷746_50 【送谢山人归江夏】陈陶 

黄鹤春风二千里，山人佳期碧江水。
携琴一醉杨柳堤，日暮龙沙白云起。



   卷746_51 【闲居杂兴五首】陈陶 

虞韶九奏音犹在，只是巴童自弃遗。
闲卧清秋忆师旷，好风摇动古松枝。

一顾成周力有馀，白云闲钓五溪鱼。
中原莫道无麟凤，自是皇家结网疏。

长爱真人王子乔，五松山月伴吹箫。
从他浮世悲生死，独驾苍鳞入九霄。

越里娃童锦作襦，艳歌声压郢中姝。
无人说向张京兆，一曲江南十斛珠。

云堆西望贼连营，分阃何当举义兵。
莫道羔裘无壮节，古来成事尽书生。



   卷746_52 【泉州刺桐花咏兼呈赵使君】陈陶 

仿佛三株植世间，风光满地赤城闲。
无因秉烛看奇树，长伴刘公醉玉山。

海曲春深满郡霞，越人多种刺桐花。
可怜虎竹西楼色，锦帐三千阿母家。

石氏金园无此艳，南都旧赋乏灵材。
只因赤帝宫中树，丹凤新衔出世来。

猗猗小艳夹通衢，晴日熏风笑越姝。
只是红芳移不得，刺桐屏障满中都。

不胜攀折怅年华，红树南看见海涯。
故国春风归去尽，何人堪寄一枝花。

赤帝常闻海上游，三千幢盖拥炎州。
今来树似离宫色，红翠斜欹十二楼。



   卷746_53 【投赠福建桂常侍二首】陈陶 

后来台席更何人，都护朝天拜近臣。
长笑当时汉卿士，等闲恩泽画麒麟。

匝地歌钟镇海隅，城池鞅掌旧名都。
不知珠履三千外，更许侯嬴寄食无。



   卷746_54 【陇西行四首】陈陶 

汉主东封报太平，无人金阙议边兵。
纵饶夺得林胡塞，碛地桑麻种不生。

誓扫匈奴不顾身，五千貂锦丧胡尘。
可怜无定河边骨，犹是春闺梦里人。

陇戍三看塞草青，楼烦新替护羌兵。
同来死者伤离别，一夜孤魂哭旧营。

黠虏生擒未有涯，黑山营阵识龙蛇。
自从贵主和亲后，一半胡风似汉家。



   卷746_55 【答莲花妓】陈陶 

近来诗思清于水，老去风情薄似云。
已向升天得门户，锦衾深愧卓文君。



   卷746_56 【镜道中吹箫】陈陶 

金栏白的善篸zC，双凤夜伴江南栖。
十洲人听玉楼晓，空向千山桃杏枝。



   卷746_57 【赠野老】陈陶 

何年种芝白云里，人传先生老莱子。
消磨世上名利心，澹若岩间一流水。



   卷746_58 【酬元亨上人】陈陶 

一衲净居云梦合，秋来诗思祝融高。
何因知我津涯阔，远寄东溟六巨鳌。



   卷746_59 【题徐稚湖亭】陈陶 

伏龙山横洲渚地，人如白蘋自生死。
洪崖成道二千年，唯有徐君播青史。



   卷746_60 【鄱阳秋夕】陈陶 

忆昔鄱阳旅游日，曾听南家争捣衣。
今夜重开旧砧杵，当时还见雁南飞。



   卷746_61 【飞龙引】陈陶 

长洲茂苑朝夕池，映日含风结细漪。坐当伏槛红莲披， 
雕轩洞户青蘋吹。轻幌芳烟郁金馥，绮檐花簟桃李枝。 
苕苕翡翠但相逐，桂树鸳鸯恒并宿。斋



   卷746_62 【句】陈陶 

蝉声将月短，草色与秋长。知

比屋歌黄竹，何人撼白榆。（以上见张为《主客图》）古

好看如镜夜，莫笑似弓时。（新月，见《吟窗杂录》）斋

江湖水清浅，不足掉鲸尾。主

饮水狼子瘦，思日鹧鸪寒。知

一鼎雄雌金液火，十年寒暑鹿麑裘。古

寄语东流任斑鬓，向隅终守铁梭飞。（上见《北梦琐言》）斋

乾坤见了文章懒，龙虎成来印绶疏。主

近来世上无徐庶，谁向桑麻识卧龙。（见《钓矶立谈》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十七 
 
   
　 
　

　
 　



   卷747_1 【春日作】李中 

和气来无象，物情还暗新。乾坤一夕雨，草木万方春。 
染水烟光媚，催花鸟语频。高台旷望处，歌咏属诗人。知



   卷747_2 【寒江暮泊寄左偃】李中 

维舟芦荻岸，离恨若为宽。烟火人家远，汀洲暮雨寒。 
天涯孤梦去，篷底一灯残。不是凭骚雅，相思写亦难。主



   卷747_3 【喜春雨有寄】李中 

青春终日雨，公子莫思晴。任阻西园会，且观南亩耕。 
最怜滋垄麦，不恨湿林莺。父老应相贺，丰年兆已成。斋



   卷747_4 【魏夫人坛】李中 

仙坛遗迹在，苔合落花明。绛节何年返，白云终日生。 
旋新芳草色，依旧偃松声。欲问希夷事，音尘隔上清。古



   卷747_5 【访洞神宫邵道者不遇】李中 

闲来仙观问希夷，云满星坛水满池。
羽客不知何处去，洞前花落立多时。



   卷747_6 【寄赠致仕沈彬郎中】李中 

鹤氅换朝服，逍遥云水乡。有时乘一叶，载酒入三湘。 
尘梦年来息，诗魔老亦狂。莼羹与鲈脍，秋兴最宜长。斋



   卷747_7 【赠别】李中 

行杯酌罢歌声歇，不觉前汀月又生。
自是离人魂易断，落花芳草本无情。



   卷747_8 【送刘恭游庐山兼寄令上人】李中 

松桂烟霞蔽梵宫，诗流闲去访支公。
石堂磬断相逢夜，五老月生溪影空。



   卷747_9 【宿庐山白云峰重道者院】李中 

绝顶松堂喜暂游，一宵玄论接浮丘。云开碧落星河近， 
月出沧溟世界秋。尘里年光何急急，梦中强弱自悠悠。 
他时书剑酬恩了，愿逐鸾车看十洲。斋



   卷747_10 【海上从事秋日书怀】李中 

悠悠旅宦役尘埃，旧业那堪信未回。千里梦随残月断， 
一声蝉送早秋来。壶倾浊酒终难醉，匣锁青萍久不开。 
唯有搜吟遣怀抱，凉风时复上高台。斋



   卷747_11 【访蔡文庆处士留题】李中 

幽人栖息处，一到涤尘心。藓色花阴阔，棋声竹径深。 
篱根眠野鹿，池面戏江禽。多谢相留宿，开樽拂素琴。古



   卷747_12 【寄庐岳鉴上人】李中 

岳寺栖瓶锡，常人亲亦难。病披青衲重，晚剃白髭寒。 
烘壁茶烟暗，填沟木叶干。昔年皆礼谒，频到碧云端。知



   卷747_13 【书小斋壁】李中 

其谁肯见寻，冷淡少知音。尘土侵闲榻，烟波隔故林。 
竹风醒晚醉，窗月伴秋吟。道在唯求己，明时岂陆沈。主



   卷747_14 【怀王道者】李中 

闲思王道者，逸格世难群。何处眠青嶂，从来爱白云。 
酒沽应独醉，药熟许谁分。正作趋名计，如何得见君。斋



   卷747_15 【桃花】李中 

只应红杏是知音，灼灼偏宜间竹阴。几树半开金谷晓， 
一溪齐绽武陵深。艳舒百叶时皆重，子熟千年事莫寻。 
谁步宋墙明月下，好香和影上衣襟。斋



   卷747_16 【思旧游有感】李中 

长忆衔杯处，酕醄尚未阑。江南正烟雨，楼上恰春寒。 
好树藏莺密，平芜彻野宽。如今无处觅，音信隔波澜。古



   卷747_17 【依韵和智谦上人送李相公赴昭武军】李中 

暂别庙堂上，雄藩去豁情。秋风生雁渚，晚雾湿龙旌。 
吟里过侯服，梦中归帝城。下车军庶乐，千里月华清。知



   卷747_18 【姑苏怀古】李中 

阖闾兴霸日，繁盛复风流。歌舞一场梦，烟波千古愁。 
樵人归野径，渔笛起扁舟。触目牵伤感，将行又驻留。主

苏台踪迹在，旷望向江滨。往事谁堪问，连空草自春。 
花疑西子脸，涛想伍胥神。吟尽情难尽，斜阳照路尘。古



   卷747_19 【赠史虚白】李中 

致主嘉谋尚未伸，慨然深志与谁论。唤回古意琴开匣， 
陶出真情酒满樽。明月过溪吟钓艇，落花堆席睡僧轩。 
九重梦卜时终在，莫向深云独闭门。古



   卷747_20 【赠蒯亮处士】李中 

著得新书义更幽，负琴何处不遨游。玄宫寄宿月华冷， 
羽客伴吟松韵秋。满户烟霞思紫阁，一帆风雨忆沧洲。 
吾君侧席求贤切，未可悬瓢枕碧流。古



   卷747_21 【春夕偶作】李中 

早是春愁触目生，那堪春夕酒初醒。
贯珠声罢人归去，半落桃花月在庭。



   卷747_22 【子规】李中 

暮春滴血一声声，花落年年不忍听。
带月莫啼江畔树，酒醒游子在离亭。



   卷747_23 【书王秀才壁】李中 

茅舍何寥落，门庭长绿芜。贫来卖书剑，病起忆江湖。 
对枕暮山碧，伴吟凉月孤。前贤多晚达，莫叹有霜须。知



   卷747_24 【春日途中作】李中 

干禄趋名者，迢迢别故林。春风短亭路，芳草异乡心。 
雨过江山出，莺啼村落深。未知将雅道，何处谢知音。主



   卷747_25 【依韵和蠡泽王去微秀才见寄】李中 

咫尺风骚客，难谐面继酬。相思对烟雨，一雁下汀洲。 
花影谁家坞，笛声何处楼。支筇朗吟罢，搔首独迟留。斋



   卷747_26 【送孙孔二秀才游庐山】李中 

庐山多胜景，偏称二君游。松径苍苔合，花阴碧涧流。 
倾壶同坐石，搜句共登楼。莫学天台客，逢山即驻留。古



   卷747_27 【春日野望怀故人】李中 

野外登临望，苍苍烟景昏。暖风医病草，甘雨洗荒村。 
云散天边野，潮回岛上痕。故人不可见，倚杖役吟魂。知



   卷747_28 【游玄真观】李中 

闲吟游古观，静虑相神仙。上景非难度，阴功不易全。 
醮坛松作盖，丹井藓成钱。浩浩红尘里，谁来叩自然。主



   卷747_29 【剑客】李中 

恩酬期必报，岂是辄轻生。神剑冲霄去，谁为平不平。古



   卷747_30 【鹤】李中 

警露精神异，冲天羽翼新。千年一归日，谁识令威身。主



   卷747_31 【送致仕沈彬郎中游茅山】李中 

挂却朝冠披鹤氅，羽人相伴恣遨游。忽因风月思茅岭， 
便挈琴樽上叶舟。野寺宿时魂梦冷，海门吟处水云秋。 
华阳洞府年光永，莫向仙乡拟驻留。主



   卷747_32 【题庐山东寺远大师影堂】李中 

远公遗迹在东林，往事名存动苦吟。杉桧已依灵塔老， 
烟霞空锁影堂深。入帘轻吹催香印，落石幽泉杂磬音。 
十八贤人消息断，莲池千载月沈沈。主



   卷747_33 【庭苇】李中 

品格清于竹，诗家景最幽。从栽向池沼，长似在汀洲。 
玩好招溪叟，栖堪待野鸥。影疏当夕照，花乱正深秋。 
韵细堪清耳，根牢好系舟。故溪高岸上，冷淡有谁游。主



   卷747_34 【寄左偃】李中 

每病风骚路，荒凉人莫游。惟君还似我，成癖未能休。 
舍寐缘孤月，忘形为九秋。垂名如不朽，那恨雪生头。斋



   卷747_35 【宿山店书怀寄东林令图上人】李中 

一宿山前店，旅情安可穷。猿声乡梦后，月影竹窗中。 
南楚征途阔，东吴旧业空。虎溪莲社客，应笑此飘蓬。古



   卷747_36 【途中闻子规】李中 

春残杜宇愁，越客思悠悠。雨歇孤村里，花飞远水头。 
微风声渐咽，高树血应流。因此频回首，家山隔几州。知



   卷747_37 【春日书怀】李中 

千峰雪尽鸟声春，日永孤吟野水滨。
霄汉路岐升未得，花时空拂满衣尘。



   卷747_38 【所思代人】李中 

巫峡云深湘水遥，更无消息梦空劳。
梦回深夜不成寐，起立闲庭花月高。



   卷747_39 【春晚过明氏闲居】李中 

寥寥陋巷独扃门，自乐清虚不厌贫。数局棋中消永日， 
一樽酒里送残春。雨催绿藓铺三径，风送飞花入四邻。 
羡尔朗吟无外事，沧洲何必去垂纶。知



   卷747_40 【赠重安寂道者】李中 

寒松肌骨鹤心情，混俗陶陶隐姓名。白发只闻悲短景， 
红尘谁解信长生。壶中日月存心近，岛外烟霞入梦清。 
每许相亲应计分，琴馀常见话蓬瀛。知



   卷747_41 【江边吟】李中 

风暖汀洲吟兴生，远山如画雨新晴。残阳影里水东注， 
芳草烟中人独行。闪闪酒帘招醉客，深深绿树隐啼莺。 
盘桓渔舍忘归去，云静高空月又明。知



   卷747_42 【献张义方常侍】李中 

雄飞看是逼岩廊，逸思常闻不暂忘。公署静眠思水石， 
古屏闲展看潇湘。老来酒病虽然减，秋杪诗魔更是狂。 
乘兴有时招羽客，横琴移月启茅堂。知



   卷747_43 【赠永真杜翱少府】李中 

蓝袍竹简佐琴堂，县僻人稀觉日长。爱静不嫌官况冷， 
苦吟从听鬓毛苍。闲寻野寺听秋水，寄睡僧窗到夕阳。 
骞翥会应霄汉去，渔竿休更恋沧浪。知



   卷747_44 【献中书韩舍人】李中 

丹墀朝退后，静院即冥搜。尽日卷帘坐，前峰当槛秋。 
烹茶留野客，展画看沧洲。见说东林夜，寻常秉烛游。主



   卷747_45 【献徐舍人】李中 

清名喧四海，何止并南金。奥学群英伏，多才万乘钦。 
秩参金殿峻，步历紫微深。顾问承中旨，丝纶演帝心。 
褒雄饶义路，贾马避词林。下直无他事，开门对远岑。 
轩窗来晚吹，池沼歇秋霖。藓点生棋石，茶烟过竹阴。 
希夷元已达，躁竞岂能侵。羽客闲陪饮，诗人伴静吟。 
自惭为滞物，多幸辱虚襟。此日重遭遇，心期出陆沈。斋



   卷747_46 【新秋有感】李中 

门巷凉秋至，高梧一叶惊。渐添衾簟爽，顿觉梦魂清。 
暗促莲开艳，乍催蝉发声。雨降炎气减，竹引冷烟生。 
戍客添归思，行人怯远程。未逢征雁下，渐听夜砧鸣。 
张翰思鲈兴，班姬咏扇情。音尘两难问，蛩砌月空明。主



   卷747_47 【秋雨】李中 

竟日散如丝，吟看半掩扉。秋声在梧叶，润气逼书帏。 
曲涧泉承去，危檐燕带归。寒蛩悲旅壁，乱藓滑渔矶。 
爽欲除幽簟，凉须换熟衣。疏篷谁梦断，荒径独游稀。 
偏称江湖景，不妨鸥鹭飞。最怜为瑞处，南亩稻苗肥。知



   卷747_48 【寄庐山白大师】李中 

长忆寻师处，东林寓泊时。一秋同看月，无夜不论诗。 
泉美茶香异，堂深磬韵迟。鹿驯眠藓径，猿苦叫霜枝。 
别后音尘隔，年来鬓发衰。趋名方汲汲，未果再游期。知



   卷747_49 【访龙光智谦上人】李中 

忽起寻师兴，穿云不觉劳。相留看山雪，尽日论风骚。 
竹影摇禅榻，茶烟上毳袍。梦魂曾去否，旧国阻波涛。主



   卷747_50 【送仙客】李中 

危言危行是男儿，倚伏相牵岂足悲。
莫向汀洲时独立，悠悠斜日照江蓠。



   卷747_51 【祀风师迎神曲】李中 

太皞御气，勾芒肇功。苍龙青旗，爰候祥风。 
律以和应，□以感通。鼎俎修蚃，时惟礼崇。知



   卷747_52 【柳二首】李中 

春来无树不青青，似共东风别有情。
闲忆旧居湓水畔，数枝烟雨属啼莺。

最爱青青水国中，莫愁门外间花红。
纤纤无力胜春色，撼起啼莺恨晚风。



   卷747_53 【送庐阜僧归山阳】李中 

山阳旧社终经梦，容易言归不可留。瓶贮瀑泉离五老， 
锡摇江雨上孤舟。鱼行细浪分沙觜，雁逆高风下苇洲。 
遥想枚皋宅边寺，不知凉月共谁游。主



   卷747_54 【投所知】李中 

孤琴尘翳剑慵磨，自顾泥蟠欲奈何。千里交亲消息断， 
一庭风雨梦魂多。题桥未展相如志，叩角谁怜甯戚歌。 
唯赖明公怜道在，敢携蓑笠钓烟波。主



   卷747_55 【寄左偃】李中 

萧条陋巷绿苔侵，何事君心似我心。贫户懒开元爱静， 
病身才起便思吟。闲留好鸟庭柯密，暗养鸣蛩砌草深。 
况是清朝重文物，无愁当路少知音。主



   卷747_56 【游北山洞神宫】李中 

闷见尘中光景促，仙乡来礼紫阳君。人居淡寂应难老， 
道在虚无不可闻。松桧稳栖三岛鹤，楼台闲锁九霄云。 
羡师向此朝星斗，一炷清香午夜焚。主



   卷747_57 【思简寂观旧游寄重道者】李中 

闲忆当年游物外，羽人曾许驻仙乡。溪头烘药烟霞暖， 
花下围棋日月长。偷摘蟠桃思曼倩，化成蝴蝶学蒙庄。 
俗缘未断归浮世，空望林泉意欲狂。主



   卷747_58 【云】李中 

悠悠离洞壑，冉冉上天津。捧日终为异，从龙自有因。 
高行四海雨，暖拂万山春。静与霞相近，闲将鹤最亲。 
帝乡归莫问，楚殿梦曾频。白向封中起，碧从诗里新。 
冷容横钓浦，轻缕绊蟾轮。不滞浓还淡，无心卷复伸。 
非烟聊拟议，干吕在逡巡。会作五般色，为祥覆紫宸。古



   卷747_59 【徐司徒池亭】李中 

亭榭跨池塘，泓澄入座凉。扶疏皆竹柏，冷淡似潇湘。 
萍嫩铺波面，苔深锁岸傍。朝回游不厌，僧到赏难忘。 
最称收残雨，偏宜带夕阳。吟堪期谢脁，醉好命嵇康。 
奢侈心难及，清虚趣最长。月明垂钓兴，何必忆沧浪。斋



   卷747_60 【赋得江边草】李中 

岸春芳草合，几处思缠绵。向暮江蓠雨，初晴杜若烟。 
静宜幽鹭立，远称碧波连。送别王孙处，萋萋南浦边。古



   卷747_61 【江行夜泊】李中 

扁舟倦行役，寂寂宿江干。半夜风雷过，一天星斗寒。 
潮平沙觜没，霜苦雁声残。渔父何疏逸，扣舷歌未阑。知



   卷747_62 【访山叟留题】李中 

策杖寻幽客，相携入竹扃。野云生晚砌，病鹤立秋庭。 
茶美睡心爽，琴清尘虑醒。轮蹄应少到，门巷草青青。主



   卷747_63 【江行晚泊寄湓城知友】李中 

孤舟相忆久，何处倍关情。野渡帆初落，秋风蝉一声。 
江浮残照阔，云散乱山横。渐去湓城远，那堪新月生。斋



   卷747_64 【秋夕书怀】李中 

功名未立诚非晚，骨肉分飞又入秋。
枕上不堪残梦断，壁蛩窗月夜悠悠。



   卷747_65 【感兴】李中 

渔休渭水兴周日，龙起南阳相蜀时。
不遇文王与先主，经天才业拟何为。



   卷747_66 【舟中望九华山】李中 

排空苍翠异，辍棹看崔嵬。一面雨初歇，九峰云正开。 
当时思水石，便欲上楼台。隐去心难遂，吟馀首懒回。 
僧休传紫阁，屏歇写天台。中有忘机者，逍遥不可陪。斋



   卷747_67 【渔父】李中 

烟冷暮江滨，高歌散诞身。移舟过蓼岸，待月正丝纶。 
亦与樵翁约，同游酒市春。白头云水上，不识独醒人。古



   卷747_68 【赠上都紫极宫刘日新先生】李中 

道德吾君重，含贞本去华。因知炼神骨，何必在烟霞。 
棋散庭花落，诗成海月斜。瀛洲旧仙侣，应许寄丹砂。知



   卷747_69 【勉同志】李中 

读书与磨剑，旦夕但忘疲。傥若功名立，那愁变化迟。 
尘从侵砚席，苔任满庭墀。明代搜扬切，升沈莫问龟。主



   卷747_70 【寄刘钧秀才】李中 

掩户当春昼，知君志在诗。闲花半落处，幽客未来时。 
野鸟穿莎径，江云过竹篱。会须明月夜，与子水边期。斋



   卷747_71 【离亭前思有寄】李中 

酒醒江亭客，缠绵恨别离。笙歌筵散后，风月夜长时。 
耿耿看灯暗，悠悠结梦迟。若无骚雅分，何计达相思。古



   卷747_72 【赠上都先业大师】李中 

懒向人前著紫衣，虚堂闲倚一条藜。虽承雨露居龙阙， 
终忆烟霞梦虎溪。睡起晓窗风淅淅，病来深院草萋萋。 
有时乘兴寻师去，煮茗同吟到日西。古



   卷747_73 【思九江旧居三首】李中 

结茅曾在碧江隈，多病贫身养拙来。雨歇汀洲垂钓去， 
月当门巷访僧回。静临窗下开琴匣，闷向床头泼酒醅。 
游宦等闲千里隔，空馀魂梦到渔台。古

门前烟水似潇湘，放旷优游兴味长。虚阁静眠听远浪， 
扁舟闲上泛残阳。鹤翘碧藓庭除冷，竹引清风枕簟凉。 
犬吠疏篱明月上，邻翁携酒到茅堂。知

无机终日狎沙鸥，得意高吟景且幽。槛底江流偏称月， 
檐前山朵最宜秋。遥村处处吹横笛，曲岸家家系小舟。 
别后再游心未遂，设屏惟画白蘋洲。主



   卷747_74 【赠东林白大师】李中 

虎溪久驻灵踪，禅外诗魔尚浓。卷宿吟销永日， 
移床坐对千峰。苍苔冷锁幽径，微风闲坐古松。 
自说年来老病，出门渐觉疏慵。主



   卷747_75 【春晓】李中 

残烛犹存月尚明，几家帏幌梦魂惊。
星河渐没行人动，历历林梢百舌声。



   卷747_76 【听郑羽人弹琴】李中 

仙乡景已清，仙子启琴声。秋月空山寂，淳风一夜生。 
莎间虫罢响，松顶鹤初惊。因感浮华世，谁怜太古情。知



   卷747_77 【秋夕书事寄友人】李中 

信断关河远，相思秋夜深。砌蛩声咽咽，檐月影沈沈。 
未遂青云志，那堪素发侵。吟馀成不寐，彻曙四邻砧。主



   卷747_78 【秋日途中】李中 

竹林已萧索，客思正如雠。旧业吴江外，新蝉楚驿头。 
遥天疏雨过，列岫乱云收。今夕谁家宿，孤吟月色秋。斋



   卷747_79 【秋夜吟寄左偃】李中 

与君诗兴素来狂，况入清秋夜景长。溪阁共谁看好月， 
莎阶应独听寒螀。卷中新句诚堪喜，身外浮名不足忙。 
会约垂名继前哲，任他玄发尽如霜。斋



   卷747_80 【竹】李中 

森森移得自山庄，植向空庭野兴长。便有好风来枕簟， 
更无闲梦到潇湘。荫来砌藓经疏雨，引下溪禽带夕阳。 
闲约羽人同赏处，安排棋局就清凉。斋



   卷747_81 【怀庐岳旧游寄刘钧因感鉴上人】李中 

昔年庐岳闲游日，乘兴因寻物外僧。寄宿爱听松叶雨， 
论诗惟对竹窗灯。各拘片禄寻分别，高谢浮名竟未能。 
一念支公安可见，影堂何处暮云凝。斋



   卷747_82 【依韵酬智谦上人见寄】李中 

性拙才非逸，同心友亦稀。风昏秋病眼，霜湿夜吟衣。 
莺谷期犹负，兰陔养不违。吾师惠佳句，胜得楚金归。古



   卷747_83 【落花】李中 

年年三月暮，无计惜残红。酷恨西园雨，生憎南陌风。 
片随流水远，色逐断霞空。怅望丛林下，悠悠饮兴穷。知



   卷747_84 【题柳】李中 

折向离亭畔，春光满手生。群花岂无艳，柔质自多情。 
夹岸笼溪月，兼风撼野莺。隋堤三月暮，飞絮想纵横。主



   卷747_85 【赠谦明上人】李中 

虽寄上都眠竹寺，逸情终忆白云端。闲登钟阜林泉晚， 
梦去沃洲风雨寒。新试茶经煎有兴，旧婴诗病舍终难。 
常闻秋夕多无寐，月在高台独凭栏。主



   卷747_86 【书蔡隐士壁】李中 

病后霜髭出，衡门寂寞中。蠹侵书帙损，尘覆酒樽空。 
池暗菰蒲雨，径香兰蕙风。幽闲已得趣，不见卜穷通。斋



   卷747_87 【赠钟尊师游茅山】李中 

筇杖担琴背俗尘，路寻茅岭有谁群。仙翁物外应相遇， 
灵药壶中必许分。香入肌肤花洞酒，冷侵魂梦石床云。 
伊予亦有朝修志，异日遨游愿见君。斋



   卷747_88 【访徐长史留题水阁】李中 

君家池阁静，一到且淹留。坐听蒹葭雨，如看岛屿秋。 
杯盘深有兴，吟笑迥忘忧。更爱幽奇处，双双下野鸥。古



   卷747_89 【夕阳】李中 

影未沈山水面红，遥天雨过促征鸿。
魂销举子不回首，闲照槐花驿路中。



   卷747_90 【鸂鶒】李中 

流品是鸳鸯，翻飞云水乡。风高离极浦，烟暝下方塘。 
比鹭行藏别，穿荷羽翼香。双双浴轻浪，谁见在潇湘。斋



   卷747_91 【所思】李中 

离思春来切，谁能慰寂寥。花飞寒食过，云重楚山遥。 
耿耿梦徒往，悠悠鬓易凋。那堪对明月，独立水边桥。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十八 
 
   
　 
　

　
 　



   卷748_1 【春闺辞二首】李中 

卷帘迟日暖，睡起思沈沈。辽海音尘远，春风旅馆深。 
疏篁留鸟语，曲砌转花阴。寄语长征客，流年不易禁。古

不得辽阳信，春心何以安。鸟啼窗树晓，梦断碧烟残。 
绿鉴开还懒，红颜驻且难。相思谁可诉，时取旧书看。主



   卷748_2 【腊中作】李中 

冬至虽云远，浑疑朔漠中。劲风吹大野，密雪翳高空。 
泉冻如顽石，人藏类蛰虫。豪家应不觉，兽炭满炉红。斋



   卷748_3 【海城秋日书怀寄朐山孙明府】李中 

槐柳蝉声起渡头，海城孤客思悠悠。青云展志知何日， 
皓月牵吟又入秋。鉴里渐生潘岳鬓，风前犹著卜商裘。 
鸣琴良宰挥毫士，应笑蹉跎身未酬。斋



   卷748_4 【题柴司徒亭假山】李中 

叠石峨峨象翠微，远山魂梦便应稀。从教藓长添峰色， 
好引泉来作瀑飞。萤影夜攒疑烧起，茶烟朝出认云归。 
知君创得兹幽致，公退吟看到落晖。斋



   卷748_5 【都下寒食夜作】李中 

香尘未歇暝烟收，城满笙歌事胜游。
自是离人睡长早，千家帘卷月当楼。



   卷748_6 【客中春思】李中 

又听黄鸟绵蛮，目断家乡未还。 
春水引将客梦，悠悠绕遍关山。主



   卷748_7 【所思】李中 

门掩残花寂寂，帘垂斜月悠悠。 
纵有一庭萱草，何曾与我忘忧。斋



   卷748_8 【江馆秋思因成自勉】李中 

江边候馆幽，汀鸟暝烟收。客思虽悲月，诗魔又爱秋。 
声名都是幻，穷达未能忧。散逸怜渔父，波中漾小舟。古



   卷748_9 【赠朐山杨宰】李中 

讼闲征赋毕，吏散卷帘时。听雨入秋竹，留僧覆旧棋。 
得诗书落叶，煮茗汲寒池。化俗功成后，烟霄会有期。知



   卷748_10 【庐山】李中 

控压浔阳景，崔嵬古及今。势雄超地表，翠盛接天心。 
湓浦春烟列，星湾晚景沈。图经宜细览，题咏卒难任。 
靖节门遥对，庾公楼俯临。参差含积雪，隐映见归禽。 
峭拔推双剑，清虚数二林。白莲池宛在，翠辇事难寻。 
天近星河冷，龙归洞穴深。谷春攒锦绣，石润叠琼琳。 
玄鹤传仙拜，青猿伴客吟。泉通九江远，云出几州阴。 
冬有灵汤溢，夏无炎暑侵。他年如遂隐，五老是知音。知



   卷748_11 【送孙霁书记赴寿阳辟命】李中 

辟命羡君赴，其如怆别情。酒阑汀树晚，帆展野风生。 
淮静寒烟敛，村遥夜火明。醉沈朐岭梦，吟达寿春城。 
旧友摇鞭接，元戎扫榻迎。雪晴莲幕启，云散桂山横。 
王粲从军画，陈琳草檄名。知君提健笔，重振此嘉声。古



   卷748_12 【听蝉寄朐山孙明府】李中 

忽听新蝉发，客情其奈何。西风起槐柳，故国阻烟波。 
垄笛悲犹少，巴猿恨未多。不知陶靖节，还动此心么。知



   卷748_13 【秋江夜泊寄刘钧正字】李中 

闲忆诗人思倍劳，维舟清夜泥风骚。鱼龙不动澄江远， 
云雾皆收皎月高。潮满钓舟迷浦屿，霜繁野树叫猿猱。 
此时吟苦君知否，双鬓从他有二毛。知



   卷748_14 【赠朐山孙明府】李中 

县庭无事似山斋，满砌青青旋长苔。闲抚素琴曹吏散， 
自烹新茗海僧来。买将病鹤劳心养，移得闲花用意栽。 
几度访君留我醉，瓮香皆值酒新开。知



   卷748_15 【赠海上书记张济员外】李中 

鹏霄休叹志难伸，贫病虽萦道且存。阮瑀不能专笔砚， 
嵇康唯要乐琴尊。春风满院空欹枕，芳草侵阶独闭门。 
剑有尘埃书有蠹，昔年心事共谁论。知



   卷748_16 【对竹】李中 

懒穿幽径冲鸣鸟，忍踏清阴损翠苔。
不似闭门欹枕听，秋声如雨入轩来。



   卷748_17 【送朐山孙明府赴寿阳幕府辟命】李中 

堪羡元戎虚右席，便承纶綍起金台。菊丛憔悴陶潜去， 
莲幕光辉阮瑀来。好向尊罍陈妙画，定应书檄播雄才。 
预愁别后相思处，月入闲窗远梦回。斋



   卷748_18 【经废宅】李中 

一梦奢华去不还，断墙花发岂堪看。
玉纤素绠知何处，金井梧枯碧甃寒。



   卷748_19 【溪边吟】李中 

鸂鶒双飞下碧流，蓼花蘋穗正含秋。
茜裙二八采莲去，笑冲微雨上兰舟。



   卷748_20 【得故人消息】李中 

多难分离久，相思每泪垂。梦归残月晓，信到落花时。 
未必乖良会，何当有后期。那堪楼上望，烟水接天涯。古



   卷748_21 【芳草】李中 

二月正绵绵，离情被尔牵。四郊初过雨，万里正铺烟。 
眷恋残花惹，留连醉客眠。飘香是杜若，最忆楚江边。知



   卷748_22 【江南春】李中 

千家事胜游，景物可忘忧。水国楼台晚，春郊烟雨收。 
鹧鸪啼竹树，杜若媚汀洲。永巷歌声远，王孙会莫愁。主



   卷748_23 【悼亡】李中 

巷深芳草细，门静绿杨低。室迩人何处，花残月又西。 
武陵期已负，巫峡梦终迷。独立销魂久，双双好鸟啼。斋



   卷748_24 【春晏寄从弟德润】李中 

相思禁烟近，楼上动吟魂。水国春寒在，人家暮雨昏。 
朱桥通竹树，香径匝兰荪。安得吾宗会，高歌醉一尊。古



   卷748_25 【赠致仕沈彬郎中】李中 

自言婚嫁毕，尘事不关心。老去诗魔在，春来酒病深。 
山翁期采药，海月伴鸣琴。多谢维舟处，相留接静吟。知



   卷748_26 【忆溪居】李中 

竹轩临水静无尘，别后凫鹥入梦频。
杜若菰蒲烟雨歇，一溪春色属何人。



   卷748_27 【登下蔡县楼】李中 

长涯烟水又含秋，吏散时时独上楼。
信断兰台乡国远，依稀王粲在荆州。



   卷748_28 【下蔡春偶作】李中 

旅馆飘飘类断蓬，悠悠心绪有谁同。一宵风雨花飞后， 
万里乡关梦自通。多难不堪容鬓改，沃愁惟怕酒杯空。 
采兰扇枕何时遂，洗虑焚香叩上穹。知



   卷748_29 【再游洞神宫怀邵羽人有感】李中 

重向烟萝省旧游，因寻遗迹想浮丘。峰头鹤去三清远， 
坛畔月明千古秋。泉落小池清复咽，云从高峤起还收。 
自惭未得冲虚术，白发无情渐满头。知



   卷748_30 【秋雨二首】李中 

飘洒当穷巷，苔深落叶铺。送寒来客馆，滴梦在庭梧。 
逼砌蛩声断，侵窗竹影孤。遥思渔叟兴，蓑笠在江湖。主

竟日声萧飒，兼风不暂阑。竹窗秋睡美，荻浦夜渔寒。 
地僻苔生易，林疏鸟宿难。谁知苦吟者，坐听一灯残。古



   卷748_31 【经古观有感】李中 

古观寥寥枕碧溪，偶思前事立残晖。漆园化蝶名空在， 
柱史犹龙去不归。丹井泉枯苔锁合，醮坛松折鹤来稀。 
回头因叹浮生事，梦里光阴疾若飞。古



   卷748_32 【吉水春暮访蔡文庆处士留题】李中 

无事无忧鬓任苍，浊醪闲酌送韶光。溟濛雨过池塘暖， 
狼藉花飞砚席香。好古未尝疏典册，悬图时要看潇湘。 
恋君清话难留处，归路迢迢又夕阳。古



   卷748_33 【烈祖孝高挽歌二首】李中 

谁解叩乾关，音容去不还。位方尊北极，寿忽殒南山。 
凤辇应难问，龙髯不可攀。千秋遗恨处，云物锁桥山。知

仙驭归何处，苍苍问且难。华夷喧道德，陵垄葬衣冠。 
御水穿城咽，宫花泣露寒。九疑消息断，空望白云端。斋



   卷748_34 【赠海上观音院文依上人】李中 

烟霞海边寺，高卧出门慵。白日少来客，清风生古松。 
虚窗从燕入，坏屐任苔封。几度陪师话，相留到暮钟。古



   卷748_35 【秋夕病中作】李中 

卧病当秋夕，悠悠枕上情。不堪抛月色，无计避虫声。 
煎药惟忧涩，停灯又怕明。晓临清鉴里，应有白髭生。知



   卷748_36 【寄黄鹗秀才】李中 

长忆狂游日，惜春心恰同。预愁花片落，不遣酒壶空。 
草软眠难舍，莺娇听莫穷。如今千里隔，搔首对秋风。主



   卷748_37 【春日书怀寄朐山孙明府】李中 

一作边城客，闲门两度春。莺花深院雨，书剑满床尘。 
紫阁期终负，青云道未伸。犹怜陶靖节，诗酒每相亲。斋



   卷748_38 【柴司徒宅牡丹】李中 

暮春栏槛有佳期，公子开颜乍拆时。翠幄密笼莺未识， 
好香难掩蝶先知。愿陪妓女争调乐，欲赏宾朋预课诗。 
只恐却随云雨去，隔年还是动相思。斋



   卷748_39 【赠王道者】李中 

混俗从教鬓似银，世人无分得相亲。槎流海上波涛阔， 
酒满壶中天地春。功就不看丹灶火，性闲时拂玉琴尘。 
仙家变化谁能测，只恐洪崖是此身。斋



   卷748_40 【春闺辞二首】李中 

尘昏菱鉴懒修容，双脸桃花落尽红。
玉塞梦归残烛在，晓莺窗外啭梧桐。

边无音信暗消魂，茜袖香裙积泪痕。
海燕归来门半掩，悠悠花落又黄昏。



   卷748_41 【暮春怀故人】李中 

池馆寂寥三月尽，落花重叠盖莓苔。惜春眷恋不忍扫， 
感物心情无计开。梦断美人沈信息，目穿长路倚楼台。 
琅玕绣段安可得，流水浮云共不回。古



   卷748_42 【秋日登润州城楼】李中 

虚楼一望极封疆，积雨晴来野景长。水接海门铺远色， 
稻连京口发秋香。鸣蝉历历空相续，归鸟翩翩自著行。 
吟罢倚栏深有思，清风留我到斜阳。古



   卷748_43 【晚春客次偶吟】李中 

暂驻征轮野店间，悠悠时节又春残。落花风急宿酲解， 
芳草雨昏春梦寒。惭逐利名头易白，欲眠云水志犹难。 
却怜村寺僧相引，闲上虚楼共倚栏。古



   卷748_44 【对雨寄朐山林番明府】李中 

竟日如丝不暂停，莎阶闲听滴秋声。斜飘虚阁琴书润， 
冷逼幽窗梦寐清。开户只添搜句味，看山还阻上楼情。 
遥知公退琴堂静，坐对萧骚饮兴生。古



   卷748_45 【落花】李中 

残红引动诗魔，怀古牵情奈何。半落铜台月晓， 
乱飘金谷风多。悠悠旋逐流水，片片轻粘短莎。 
谁见长门深锁，黄昏细雨相和。古



   卷748_46 【燕】李中 

豪家五色泥香，衔得营巢太忙。 
喧觉佳人昼梦，双双犹在雕梁。知



   卷748_47 【莺】李中 

羽毛特异诸禽，出谷堪听好音。 
薄暮欲栖何处，雨昏杨柳深深。主



   卷748_48 【宿山中寺】李中 

寄宿深山寺，惟逢老病僧。风吹几世树，云暗暮秋灯。 
瞑目忘尘虑，谈空入上乘。明晨返名路，何计恋南能。斋



   卷748_49 【海上载笔依韵酬左偃见寄】李中 

都城分别后，海峤梦魂迷。吟兴疏烟月，边情起鼓鼙。 
戍旗风飐小，营柳雾笼低。草檄无馀刃，难将阮瑀齐。古



   卷748_50 【春晚招鲁从事】李中 

衮衮利名役，常嗟聚会稀。有心游好景，无术驻残晖。 
南陌草争茂，西园花乱飞。期君举杯酒，不醉莫言归。知



   卷748_51 【和易秀才春日见寄】李中 

每恨多流落，吾徒不易亲。相逢千里客，共醉百花春。 
小槛山当面，闲阶柳拂尘。何时卜西上，明月桂枝新。主



   卷748_52 【送黄秀才】李中 

雨馀飞絮乱，相别思难任。酒罢河桥晚，帆开烟水深。 
蟾宫须展志，渔艇莫牵心。岐路从兹远，双鱼信勿沈。斋



   卷748_53 【庭竹】李中 

偶自山僧院，移归傍砌栽。好风终日起，幽鸟有时来。 
筛月牵诗兴，笼烟伴酒杯。南窗睡轻起，萧飒雨声回。古



   卷748_54 【送戴秀才】李中 

已是殊乡客，送君重惨然。河桥乍分首，槐柳正鸣蝉。 
短棹离幽浦，孤帆触远烟。清朝重文物，变化莫迁延。知



   卷748_55 【病中作】李中 

闲斋病初起，心绪复悠悠。开箧群书蠹，听蝉满树秋。 
诗魔还渐动，药债未能酬。为忆前山色，扶持上小楼。主



   卷748_56 【离家】李中 

送别人归春日斜，独鞭羸马指天涯。
月生江上乡心动，投宿匆忙近酒家。



   卷748_57 【村行】李中 

极目青青垄麦齐，野塘波阔下凫鹥。
阳乌景暖林桑密，独立闲听戴胜啼。



   卷748_58 【献乔侍郎】李中 

位望谁能并，当年志已伸。人间传凤藻，天上演龙纶。 
贾马才无敌，褒雄誉益臻。除奸深系念，致主迥忘身。 
谏疏纵横上，危言果敢陈。忠贞虽贯世，消长岂由人。 
慷慨辞朝阙，迢遥涉路尘。千山明夕照，孤棹渡长津。 
杜宇声方切，江蓠色正新。卷舒唯合道，喜愠不劳神。 
禅客陪清论，渔翁作近邻。静吟穷野景，狂醉养天真。 
格论思名士，舆情渴直臣。九霄恩复降，比户意皆忻。 
却入鸳鸾序，终身顾问频。漏残丹禁晓，日暖玉墀春。 
鉴物心如水，忧时鬓若银。惟期康庶事，永要叙彝伦。 
贵贱知无间，孤寒必许亲。几多沈滞者，拭目望陶钧。斋



   卷748_59 【献中书张舍人】李中 

仙桂从攀后，人间播大名。飞腾谐素志，霄汉是前程。 
持宪威声振，司言品秩清。帘开春酒醒，月上草麻成。 
丹陛凌晨对，青云逐步生。照人裴玉莹，鉴物宪陂明。 
下直无他事，闲游恣逸情。林僧开户接，溪叟扫苔迎。 
煮茗山房冷，垂纶野艇轻。神清宜放旷，诗苦益纵横。 
馀刃时皆仰，嘉谋众伫行。四方观启沃，毕竟念孤平。古



   卷748_60 【海上和郎戬员外赴倅职】李中 

宋玉逢秋何起悲，新恩委寄好开眉。班升鸳鹭频经岁， 
任佐龚黄必暂时。乍对烟霞吟海峤，应思蘋蓼梦江湄。 
一朝凤诏重征入，鹏化那教尺鷃知。古



   卷748_61 【又送赴关】李中 

心似白云归帝乡，暂停良画别龚黄。烟波乍晓浮兰棹， 
魂梦先飞近御香。一路伴吟汀草绿，几程清思水风凉。 
想应敷对忠言后，不放乡云离太阳。古



   卷748_62 【书郭判官幽斋壁】李中 

不妨公退尚清虚，创得幽斋兴有馀。要引好风清户牖， 
旋栽新竹满庭除。倾壶待客花开后，煮茗留僧月上初。 
更有野情堪爱处，石床苔藓似匡庐。古



   卷748_63 【石棋局献时宰】李中 

得从岳叟诚堪重，却献皋夔事更宜。公退启枰书院静， 
日斜收子竹阴移。适情岂待樵柯烂，罢局还应屐齿隳。 
预想幽窗风雨夜，一灯闲照覆图时。古



   卷748_64 【海城秋夕寄怀舍弟】李中 

鸟栖庭树夜悠悠，枕上谁知泪暗流。千里梦魂迷旧业， 
一城砧杵捣残秋。窗间寂寂灯犹在，帘外萧萧雨未休。 
早晚莱衣同著去，免悲流落在边州。古



   卷748_65 【和夏侯秀才春日见寄】李中 

绵蛮黄鸟不堪听，触目离愁怕酒醒。云散碧山当晚槛， 
雨催青藓匝春庭。寻芳懒向桃花坞，垂钓空思杜若汀。 
昼梦不成吟有兴，挥毫书在枕边屏。古



   卷748_66 【送夏侯秀才】李中 

江村摇落暮蝉鸣，执手临岐动别情。古岸相看残照在， 
片帆难驻好风生。牵吟一路逢山色，醒睡长汀对月明。 
况是清朝至公在，预知乔木定迁莺。古



   卷748_67 【江南重会友人感旧二首】李中 

江南重会面，聊话十年心。共立黄花畔，空惊素发侵。 
斜阳浮远水，归鸟下疏林。牵动诗魔处，凉风村落砧。知

长江落照天，物景似当年。忆昔携村酒，相将上钓船。 
狂歌红蓼岸，惊起白鸥眠。今日趋名急，临风一黯然。斋



   卷748_68 【己未岁冬捧宣头离下蔡】李中 

诏下如春煦，巢南志不违。空将感恩泪，滴尽冒寒衣。 
覆载元容善，形骸果得归。无心惭季路，负米觐亲闱。古



   卷748_69 【哭舍弟二首】李中 

鸿雁离群后，成行忆日存。谁知归故里，只得奠吟魂。 
虫蠹书盈箧，人稀草拥门。从兹长恸后，独自奉晨昏。知

浮生多夭枉，惟尔最堪悲。同气未归日，慈亲临老时。 
旧诗传海峤，新冢枕江湄。遗稚呜呜处，黄昏绕繐帷。斋



   卷748_70 【书情寄诗友】李中 

默默谁知我，裴回野水边。诗情长若旧，吾事更无先。 
芳草人稀地，残阳雁过天。静思吟友外，此意复谁怜。古



   卷748_71 【读蜀志】李中 

鼎分天地日，先主力元微。鱼水从相得，山河遂有归。 
任贤无间忌，报国尽神机。草昧争雄者，君臣似此稀。知



   卷748_72 【献张拾遗】李中 

官资清贵近丹墀，性格孤高世所稀。金殿日开亲凤扆， 
古屏时展看渔矶。酒醒虚阁秋帘卷，吟对疏篁夕鸟归。 
献替频陈忠誉播，鹏霄万里展雄飞。知



   卷748_73 【献中书汤舍人】李中 

庆云呈瑞为明时，演畅丝纶在紫微。銮殿对时亲舜日， 
鲤庭过处著莱衣。闲寻竹寺听啼鸟，吟倚江楼恋落晖。 
隔座银屏看是设，一门清贵古今稀。知



   卷748_74 【海上太守新创东亭】李中 

使君心智杳难同，选胜开亭景莫穷。高敞轩窗迎海月， 
预栽花木待春风。静披典籍堪师古，醉拥笙歌不碍公。 
满径苔纹疏雨后，入檐山色夕阳中。偏宜下榻延徐孺， 
最称登门礼孔融。事简岂妨频赏玩，况当为政有馀功。古



   卷748_75 【宫词二首】李中 

门锁帘垂月影斜，翠华咫尺隔天涯。
香铺罗幌不成梦，背壁银缸落尽花。

金波寒透水精帘，烧尽沈檀手自添。
风递笙歌门已掩，翠华何处夜厌厌。



   卷748_76 【采莲女】李中 

晚凉含笑上兰舟，波底红妆影欲浮。
陌上少年休植足，荷香深处不回头。



   卷748_77 【钟陵春思】李中 

沉沉楼影月当午，冉冉风香花正开。
芳草迢迢满南陌，王孙何处不归来。



   卷748_78 【赠夏秀才】李中 

轩车紫陌竞寻春，独掩衡门病起身。步月怕伤三径藓， 
取琴因拂一床尘。明时傥有丹枝分，青鉴从他素发新。 
况是青云知己在，原思生计莫忧贫。知



   卷748_79 【夏日书依上人壁】李中 

门外尘飞暑气浓，院中萧索似山中。
最怜煮茗相留处，疏竹当轩一榻风。



   卷748_80 【下蔡春暮旅怀】李中 

柳过春霖絮乱飞，旅中怀抱独凄凄。月生淮上云初散， 
家在江南梦去迷。发白每惭清鉴启，心孤长怯子规啼。 
拜恩为养慈亲急，愿向明朝捧紫泥。斋



   卷748_81 【捧宣头许归侍养】李中 

泥书捧处圣恩新，许觐庭闱养二亲。
蝼蚁至微宁足数，未知何处答穹旻。



   卷748_82 【途中作（逢旧识，闻老亲所患，不至加甚）】李中 

烟波涉历指家林，欲到家林惧却深。
得信慈亲痾瘵减，当时宽勉采兰心。



   卷748_83 【都下再会友人】李中 

谁言多难后，重会喜淹留。欲话关河梦，先惊鬓发秋。 
浮云空冉冉，远水自悠悠。多谢开青眼，携壶共上楼。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百四十九 
 
   
　 
　

　
 　



   卷749_1 【登毗陵青山楼】李中 

高楼闲上对晴空，豁目开襟半日中。千里吴山清不断， 
一边辽海浸无穷。人生歌笑开花雾，世界兴亡落叶风。 
吟罢倚栏何限意，回头城郭暮烟笼。斋



   卷749_2 【晋陵罢任寓居，依韵和陈锐秀才见寄】李中 

掩门三径莓苔绿，车马谁来陋巷间。卧弃琴书公干病， 
笑迎风月步兵闲。当秋每谢蛩清耳，渐老多惭酒借颜。 
济物未能伸一术，敢于明代爱青山。斋



   卷749_3 【春苔】李中 

春霖催得锁烟浓，竹院莎斋径小通。
谁爱落花风味处，莫愁门巷衬残红。



   卷749_4 【夏云】李中 

如峰形状在西郊，未见从龙上泬寥。
多谢好风吹起后，化为甘雨济田苗。



   卷749_5 【书夏秀才幽居壁】李中 

永巷苔深户半开，床头书剑积尘埃。
最怜小槛疏篁晚，幽鸟双双何处来。



   卷749_6 【红花】李中 

红花颜色掩千花，任是猩猩血未加。
染出轻罗莫相贵，古人崇俭诫奢华。



   卷749_7 【安福县秋吟寄陈锐秘书】李中 

县庭事简得馀功，诗兴秋来不可穷。卧听寒蛩莎砌月， 
行冲落叶水村风。愁髭渐去人前白，醉面犹怜鉴里红。 
苦恨交亲多契阔，未知良会几时同。斋



   卷749_8 【新喻县酬王仲华少府见贻】李中 

事简开樽有逸情，共忻官舍月华清。每惭花欠河阳景， 
长愧琴无单父声。未泰黎元惭旷职，纵行谦直是虚名。 
与君尽力行公道，敢向昌朝俟陟明。斋



   卷749_9 【暮春有感寄宋维员外】李中 

杜宇声中老病心，此心无计驻光阴。西园雨过好花尽， 
南陌人稀芳草深。喧梦却嫌莺语老，伴吟惟怕月轮沈。 
明年才候东风至，结驷期君预去寻。斋



   卷749_10 【题吉水县厅前新栽小松】李中 

劚开幽涧藓苔斑，移得孤根植砌前。影小未遮官舍月， 
翠浓犹带旧山烟。群花解笑香宁久，众木虽高节不坚。 
输我婆娑栏槛内，晚风萧飒学幽泉。斋



   卷749_11 【赠念《法华经》绶上人】李中 

五更初起扫松堂，瞑目先焚一炷香。
念彻莲经谁得见，千峰岩外晓苍苍。



   卷749_12 【秋日途中】李中 

信步腾腾野岩边，离家都为利名牵。
疏林一路斜阳里，飒飒西风满耳蝉。



   卷749_13 【宿韦校书幽居】李中 

溪上高眠与鹤闲，开樽留我待柴关。
园林月白秋霖歇，一夜泉声似故山。



   卷749_14 【依韵和友人秋夕见寄】李中 

夕风庭叶落，谁见此时情。不作关河梦，空闻砧杵声。 
会须求至理，何必叹无成。好约高僧宿，同看海月生。主



   卷749_15 【吉水作尉酬高援秀才见赠】李中 

佐邑惭无术，敢言贫与清。风骚谁是主，烟月自关情。 
卷箔当山色，开窗就竹声。怜君惠嘉句，资我欲垂名。斋



   卷749_16 【送智雄上人】李中 

忽起游方念，飘然不可留。未知携一锡，乘兴向何州。 
古岸春云散，遥天晚雨收。想应重会面，风月又清秋。古



   卷749_17 【览友人卷】李中 

新诗开卷处，造化竭精英。雪霁楚山碧，月高湘水清。 
初吟尘虑息，再味古风生。自此寰区内，喧腾二雅名。知



   卷749_18 【送人南游】李中 

浪迹天涯去，南荒必动情。草青虞帝庙，云暗夜郎城。 
越鸟惊乡梦，蛮风解宿酲。早思归故里，华发等闲生。主



   卷749_19 【晋陵县夏日作】李中 

事简公庭静，开帘暑气中。依经煎绿茗，入竹就清风。 
至论招禅客，忘机忆钓翁。晚凉安枕簟，海月出墙东。斋



   卷749_20 【邮亭早起】李中 

邮舍残灯在，村林鸡唱频。星河吟里晓，川陆望中春。 
旧友青云贵，殊乡素发新。悠悠念行计，难更驻征轮。古



   卷749_21 【客中寒食】李中 

旅次经寒食，思乡泪湿巾。音书天外断，桃李雨中春。 
欲饮都无绪，唯吟似有因。输他郊郭外，多少踏青人。知



   卷749_22 【旅馆秋夕】李中 

寥寥山馆里，独坐酒初醒。旧业多年别，秋霖一夜听。 
砌蛩声渐息，窗烛影犹停。早晚无他事，休如泛水萍。主



   卷749_23 【宿青溪米处士幽居】李中 

寄宿溪光里，夜凉高士家。养风窗外竹，叫月水中蛙。 
静虑同搜句，清神旋煮茶。唯忧晓鸡唱，尘里事如麻。斋



   卷749_24 【维舟秋浦，逢故人张矩同泊】李中 

卸帆清夜碧江滨，冉冉凉风动白蘋。波上正吟新霁月， 
岸头恰见故乡人。共惊别后霜侵鬓，互说年来疾逼身。 
且饮一壶销百恨，会须遭遇识通津。斋



   卷749_25 【代别】李中 

明日鸣鞭天一涯，悠悠此夕怯分离。红楼有恨金波转， 
翠黛无言玉箸垂。浮蚁不能迷远意，回纹从此寄相思。 
花时定是慵开鉴，独向春风忍扫眉。斋



   卷749_26 【悼怀王丧妃】李中 

花绽花开事可惊，暂来浮世返蓬瀛。楚宫梦断云空在， 
洛浦神归月自明。香解返魂成浪语，胶能续断是虚名。 
音容寂寞春牢落，谁会楼中独立情。斋



   卷749_27 【酒醒】李中 

睡觉花阴芳草软，不知明月出墙东。
杯盘狼藉人何处，聚散空惊似梦中。



   卷749_28 【送虞道士】李中 

烟霞聚散通三岛，星斗分明在一壶。
笑说馀杭沽酒去，蔡家重要会麻姑。



   卷749_29 【怀旧夜吟寄赵杞】李中 

长笛声中海月飞，桃花零落满庭墀。魂销事去无寻处， 
酒醒孤吟不寐时。萱草岂能忘积恨，尺书谁与达相思。 
悠悠方寸何因解，明日江楼望渺瀰。斋



   卷749_30 【宿临江驿】李中 

候馆寥寥辍棹过，酒醒无奈旅愁何。雨昏郊郭行人少， 
苇暗汀洲宿雁多。干禄已悲凋发鬓，结茅终愧负烟萝。 
篇章早晚逢知己，苦志忘形自有魔。斋



   卷749_31 【途中柳】李中 

翠色晴来近，长亭路去遥。无人折烟缕，落日拂溪桥。知



   卷749_32 【隔墙花】李中 

颜色尤难近，馨香不易通。朱门金锁隔，空使怨春风。斋



   卷749_33 【广陵寒食夜】李中 

广陵寒食夜，豪贵足佳期。紫陌人归后，红楼月上时。 
绮罗香未歇，丝竹韵犹迟。明日踏青兴，输他轻薄儿。古



   卷749_34 【寄庐山庄隐士】李中 

烟萝拥竹关，物外自求安。逼枕溪声近，当檐岳色寒。 
药苗应自采，琴调对谁弹。待了浮名后，依君共挂冠。知



   卷749_35 【吉水寄阎侍御（时公调官瀑川）】李中 

何处怀君切，令人欲白头。偶寻花外寺，独立水边楼。 
不得论休戚，何因校献酬。吟馀兴难尽，风笛起渔舟。主



   卷749_36 【送张惟贞少府之江阴】李中 

相送烟汀畔，酒阑登小舟。离京梅雨歇，到邑早蝉秋。 
俗必期康济，诗谁互唱酬。晚凉诸吏散，海月入虚楼。斋



   卷749_37 【钟陵禁烟寄从弟】李中 

落絮飞花日又西，踏青无侣草萋萋。
交亲书断竟不到，忍听黄昏杜宇啼。



   卷749_38 【夜泊江渚】李中 

水乡明月上晴空，汀岛香生杜若风。
不是当年独醒客，且沽村酒待渔翁。



   卷749_39 【吉水县依韵酬华松秀才见寄】李中 

官况萧条在水村，吏归无事好论文。枕欹独听残春雨， 
梦去空寻五老云。竹径每怜和藓步，禽声偏爱隔花闻。 
诗情冷淡知音少，独喜江皋得见君。斋



   卷749_40 【贻庐山清溪观王尊师】李中 

霞帔星冠复杖藜，积年修炼住灵溪。松轩睡觉冷云起， 
石磴坐来春日西。采药每寻岩径远，弹琴常到月轮低。 
鼎中龙虎功成后，海上三山去不迷。斋



   卷749_41 【王昭君】李中 

蛾眉翻自累，万里陷穷边。滴泪胡风起，宽心汉月圆。 
飞尘长翳日，白草自连天。谁贡和亲策，千秋污简编。古



   卷749_42 【送姚端先辈归宁】李中 

知君归觐省，称意涉通津。解缆汀洲晓，张帆烟水春。 
牵吟芳草远，贳酒乱花新。拜庆庭闱处，蟾枝香满身。知



   卷749_43 【江村晚秋作】李中 

高秋水村路，隔岸见人家。好是经霜叶，红于带露花。 
临罾鱼易得，就店酒难赊。吟兴胡能尽，风清日又斜。主



   卷749_44 【蛩】李中 

月冷莎庭夜已深，百虫声外有清音。
诗情正苦无眠处，愧尔阶前相伴吟。



   卷749_45 【感秋书事】李中 

宦途憔悴雪生头，家计相牵未得休。
红蓼白蘋消息断，旧溪烟月负渔舟。



   卷749_46 【访庐山归章禅伯】李中 

沈沈石室疏钟后，寂寂莎池片月明。
多少学徒求妙法，要于言下悟无生。



   卷749_47 【庐山栖隐洞谭先生院留题】李中 

坛畔归云冷湿襟，拂苔移石坐花阴。
偶然醒得庄周梦，始觉玄门兴味深。



   卷749_48 【江行值暴风雨】李中 

风狂雨暗舟人惧，自委神明志不邪。
投得苇湾波浪息，岸头烟火近人家。



   卷749_49 【杪秋夕吟怀寄宋维先辈】李中 

江岛穷秋木叶稀，月高何处捣寒衣。
苦嗟不见登龙客，此夜悠悠一梦飞。



   卷749_50 【七夕】李中 

星河耿耿正新秋，丝竹千家列彩楼。
可惜穿针方有兴，纤纤初月苦难留。



   卷749_51 【吉水作尉时酬阎侍御见寄】李中 

谬佐驱鸡任，常思赋鵩人。未谐林下约，空感病来身。 
锁径青苔老，铺阶红叶新。相思不可见，犹喜得书频。知



   卷749_52 【清溪逢张惟贞秀才】李中 

洞隐红霞外，房开碧嶂根。昔年同炼句，几夜共听猿。 
考古书千卷，忘忧酒一樽。如今归建业，雅道喜重论。主



   卷749_53 【送阎侍御归阙】李中 

羡君乘紫诏，归路指通津。鼓棹烟波暖，还京雨露新。 
趋朝丹禁晓，耸辔九衢春。自愧湮沈者，随轩未有因。斋



   卷749_54 【甲子岁罢吉水县过钟陵时暮春维舟江渚谒柴太尉席上作】李中 

公侯延驻暂踟蹰，况值风光三月初。乱落杯盘花片小， 
静笼池阁柳阴疏。舟维南浦程虽阻，饮预西园兴有馀。 
却笑田家门下客，当时容易叹车鱼。斋



   卷749_55 【海上春夕旅怀寄左偃】李中 

柳过清明絮乱飞，感时怀旧思凄凄。月生楼阁云初散， 
家在汀洲梦去迷。发白每惭清鉴启，酒醒长怯子规啼。 
北山高卧风骚客，安得同吟复杖藜。斋



   卷749_56 【江次维舟登古寺】李中 

辍棹因过古梵宫，荒凉门径锁苔茸。绿阴满地前朝树， 
清韵含风后殿钟。童子纵慵眠坏榻，老僧耽话指诸峰。 
吟馀却返来时路，回首盘桓尚驻筇。斋



   卷749_57 【春日招宋维先辈】李中 

瓮中竹叶今朝熟，鉴里桃花昨日开。
为报广寒攀桂客，莫辞相访共衔杯。



   卷749_58 【吹笛儿】李中 

陇头休听月明中，妙竹嘉音际会逢。
见尔樽前吹一曲，令人重忆许云封。



   卷749_59 【所思】李中 

解珮当时在洛滨，悠悠疑是梦中身。
自从物外无消息，花谢莺啼近十春。



   卷749_60 【吉水县酬夏侯秀才见寄】李中 

启鉴悠悠两鬓苍，病来心绪易凄凉。
知音不到吟还懒，锁印开帘又夕阳。



   卷749_61 【和友人喜雪】李中 

腊雪频频降，成堆不可除。伴吟花莫并，销瘴药何如。 
谢女诗成处，袁安睡起初。深迷樵子径，冷逼旅人居。 
惹砌催樽俎，飘窗入簿书。最宜楼上望，散乱满空虚。斋



   卷749_62 【感事呈所知】李中 

竞爱松筠翠，皆怜桃李芳。如求济世广，桑柘愿商量。知



   卷749_63 【送汪涛】李中 

知君别家后，不免泪沾襟。芳草千里路，夕阳孤客心。 
花飞当野渡，猿叫在烟岑。霄汉知音在，何须恨陆沈。主



   卷749_64 【言志寄刘钧秀才】李中 

童稚亲儒墨，时平喜道存。酬身指书剑，赋命委乾坤。 
秋爽鼓琴兴，月清搜句魂。与君同此志，终待至公论。斋



   卷749_65 【访澄上人】李中 

寻师来静境，神骨觉清凉。一饷逢秋雨，相留坐竹堂。 
石渠堆败叶，莎砌咽寒螀。话到南能旨，怡然万虑忘。古



   卷749_66 【经古寺】李中 

殿宇半隳摧，门临野水开。云凝何代树，草蔽此时台。 
绕塔堆黄叶，沿阶积绿苔。踟蹰日将暮，栖鸟入巢来。知



   卷749_67 【送王道士游东海】李中 

巨浸常牵梦，云游岂觉劳。遥空收晚雨，虚阁看秋涛。 
必若思三岛，应须钓六鳌。如通十洲去，谁信碧天高。主



   卷749_68 【贻青阳宰】李中 

征赋常登限，名山管最多。吏闲民讼少，时得访烟萝。古



   卷749_69 【哭故主人陈太师】李中 

十年孤迹寄侯门，入室升堂忝厚恩。游遍春郊随茜旆， 
饮残秋月待金尊。车鱼郑重知难报，吐握周旋不可论。 
长恸裴回逝川上，白杨萧飒又黄昏。古



   卷749_70 【秋江夜泊寄刘钧】李中 

万里江山敛暮烟，旅情当此独悠然。沙汀月冷帆初卸， 
苇岸风多人未眠。已听渔翁歌别浦，更堪边雁过遥天。 
与君共俟酬身了，结侣波中寄钓船。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷七百五十 
 
   
　 
　

　
 　



   卷750_1 【和浔阳宰感旧绝句五首】李中 

追感古今情不已，竹轩闲取史书看。
欲亲往哲无因见，空树临风襟袖寒。

浔阳物景真难及，练泻澄江最好看。
曾上虚楼吟倚槛，五峰擎雪照人寒。

园林春媚千花发，烂熳如将画障看。
惟爱松筠多冷淡，青青偏称雪霜寒。

知君百里鸣琴处，公退千山尽日看。
政化有同风偃草，更将馀力拯孤寒。

昔岁寻芳忻得侣，江堤物景尽情看。
就中吟恋垂杨下，撼起啼莺晚吹寒。



   卷750_2 【哭柴郎中】李中 

昔岁遭逢在海城，曾容孤迹奉双旌。酒边不厌笙歌盛， 
花下只愁风雨生。棋接山亭松影晚，吟陪月槛露华清。 
音尘自此无因问，泪洒川波夕照明。知



   卷750_3 【访章禅老】李中 

比寻禅客叩禅机，澄却心如月在池。
松下偶然醒一梦，却成无语问吾师。



   卷750_4 【泊秋浦】李中 

苇岸风高宿雁惊，维舟特地起乡情。
渔儿隔水吹横笛，半夜空江月正明。



   卷750_5 【闲居言怀】李中 

未达难随众，从他俗所憎。闲听九秋雨，远忆四明僧。 
病后倦吟啸，贫来疏友朋。寂寥元合道，未必是无能。主



   卷750_6 【舟次彭泽】李中 

飘泛经彭泽，扁舟思莫穷。无人秋浪晚，一岸蓼花风。 
乡里梦渐远，交亲书未通。今宵见圆月，难坐冷光中。斋



   卷750_7 【宿钟山知觉院】李中 

宿投林下寺，中夜觉神清。磬罢僧初定，山空月又生。 
笼灯吐冷艳，岩树起寒声。待晓红尘里，依前冒远程。古



   卷750_8 【游茅山二首】李中 

绿藓深迎步，红霞烂满衣。洞天应不远，鸾鹤向人飞。主

茅许仙踪在，烟霞一境清。夷希何许叩，松径月空明。知



   卷750_9 【鹤】李中 

九皋羽翼下晴空，万里心难驻玉笼。清露滴时翘藓径， 
白云开处唳松风。归当华表千年后，怨在瑶琴别操中。 
好共灵龟作俦侣，十洲三岛逐仙翁。知



   卷750_10 【暮春吟怀寄姚端先辈】李中 

无奈诗魔旦夕生，更堪芳草满长汀。故人还爽花前约， 
新月又生江上亭。庄梦断时灯欲烬，蜀魂啼处酒初醒。 
何时得见登龙客，隔却千山万仞青。知



   卷750_11 【送圆上人归庐山】李中 

莲宫旧隐尘埃外，策杖临风拂袖还。踏雪独寻青嶂下， 
听猿重入白云间。萧骚红树当门老，斑驳苍苔锁径闲。 
预想松轩夜禅处，虎溪圆月照空山。知



   卷750_12 【送相里秀才之匡山国子监】李中 

气秀情闲杳莫群，庐山游去志求文。已能探虎穷骚雅， 
又欲囊萤就典坟。目豁乍窥千里浪，梦寒初宿五峰云。 
业成早赴春闱约，要使嘉名海内闻。知



   卷750_13 【渔父二首】李中 

偶向芦花深处行，溪光山色晚来晴。
渔家开户相迎接，稚子争窥犬吠声。

雪鬓衰髯白布袍，笑携赪鲤换村醪。
殷勤留我宿溪上，钓艇归来明月高。



   卷750_14 【旅次闻砧】李中 

砧杵谁家夜捣衣，金风淅淅露微微。
月中独坐不成寐，旧业经年未得归。



   卷750_15 【寄杨先生】李中 

仙翁别后无信，应共烟霞卜邻。莫把壶中秘诀， 
轻传尘里游人。浮生日月自急，上境莺花正春。 
安得一招琴酒，与君共泛天津。古



   卷750_16 【对酒招陈昭用】李中 

花开叶落堪悲，似水年光暗移。身世都如梦役， 
是非空使神疲。良图有分终在，所欲无劳妄思。 
幸有一壶清酒，且来闲语希夷。古



   卷750_17 【旅夜闻笛】李中 

长笛起谁家，秋凉夜漏赊。一声来枕上，孤客在天涯。 
木末风微动，窗前月渐斜。暗牵诗思苦，不独落梅花。知



   卷750_18 【送绍明上人之毗陵】李中 

忽起毗陵念，飘然不可留。听蝉离古寺，携锡上扁舟。 
月出沙汀冷，风高苇岸秋。回期端的否，千里路悠悠。主



   卷750_19 【再到山阳寻故人不遇二首】李中 

维舟登野岸，因访故人居。乱后知何处，荆榛匝弊庐。古

欲问当年事，耕人都不知。空馀堤上柳，依旧自垂丝。斋



   卷750_20 【寄庐山简寂观重道者】李中 

忆昔采芝庐岳顶，清宫常接绛霄人。玉书闲展石楼晓， 
瑶瑟醉弹琪树春。惟恨仙桃迟结实，不忧沧海易成尘。 
似醒一梦归凡世，空向彤霞寄梦频。斋



   卷750_21 【思湓渚旧居】李中 

昔岁曾居湓水头，草堂吟啸兴何幽。迎僧常踏竹间藓， 
爱月独登溪上楼。寒翠入檐岚岫晓，冷声萦枕野泉秋。 
从拘宦路无由到，昨夜分明梦去游。斋



   卷750_22 【思朐阳春游感旧寄柴司徒五首】李中 

王孙昔日甚相亲，共赏西园正媚春。
醉卧如茵芳草上，觉来花月影笼身。

烟铺芳草正绵绵，藉草传杯似列仙。
暂辍笙歌且联句，含毫花下破香笺。

南陌风和舞蝶狂，惜春公子恋斜阳。
高歌饮罢将回辔，衣上花兼百草香。

春郊饮散暮烟收，却引丝簧上翠楼。
红袖歌长金斝乱，银蟾飞出海东头。

昔年常接五陵狂，洪饮花间数十场。
别后或惊如梦觉，音尘难问水茫茫。



   卷750_23 【泉】李中 

潺潺青嶂底，来处一何长。漱石苔痕滑，侵松鹤梦凉。 
泛花穿竹坞，泻月下莲塘。想得归何处，天涯助渺茫。主



   卷750_24 【题徐五教池亭】李中 

多士池塘好，尘中景恐无。年来养鸥鹭，梦不去江湖。 
泉脉通深涧，风声起短芦。惊鱼跳藻荇，戏蝶上菰蒲。 
泛泛容渔艇，闲闲载酒壶。涨痕山雨过，翠积岸苔铺。 
花影沈波底，烟光入座隅。晓香怜杜若，夜浸爱蟾蜍。 
步逸心难厌，看吟兴不辜。凭君命奇笔，为我写成图。古



   卷750_25 【遥赋义兴潜泉】李中 

见说灵泉好，潺湲兴莫穷。谁当秋霁后，独听月明中。 
溅石苔花润，随流木叶红。何当化霖雨，济物显殊功。知



   卷750_26 【和毗陵尉曹昭用见寄】李中 

决狱多馀暇，冥搜万象空。卷帘疏雨后，锁印夕阳中。 
还往多名士，编题尚古风。宦途知此味，能有几人同。主



   卷750_27 【梅花】李中 

群木方憎雪，开花长在先。流莺与舞蝶，不见许因缘。古



   卷750_28 【舟次吉水逢蔡文庆秀才】李中 

别后音尘断，相逢又共吟。雪霜今日鬓，烟月旧时心。 
舣棹夕阳在，听鸿秋色深。一尊开口笑，不必话升沈。知



   卷750_29 【新喻县偶寄彭仁正字】李中 

经年离象魏，孤宦在南荒。酒醒公斋冷，雨多归梦长。 
志难酬国泽，术欠致民康。吾子应相笑，区区道未光。主



   卷750_30 【和彭正字喜雪见寄】李中 

千门忻应瑞，偏称上楼看。密洒虚窗晓，狂飘大野寒。 
园深宜竹树，帘卷洽杯盘。已作丰年兆，黎民意尽安。斋



   卷750_31 【海上和柴军使清明书事】李中 

清明时节好烟光，英杰高吟兴味长。捧日即应还禁卫， 
当春何惜醉朐阳。千山过雨难藏翠，百卉临风不藉香。 
却是旅人凄屑甚，夜来魂梦到家乡。斋



   卷750_32 【壬申岁承命之任淦阳再过庐山国学感旧寄刘钧明府】李中 

三十年前共苦辛，囊萤曾寄此烟岑。读书灯暗嫌云重， 
搜句石平怜藓深。各历宦途悲聚散，几看时辈或浮沈。 
再来物景还依旧，风冷松高猿狖吟。斋



   卷750_33 【留题胡参卿秀才幽居】李中 

竹荫庭除藓色浓，道心安逸寂寥中。扣门时有栖禅客， 
洒酒多招采药翁。江近好听菱芡雨，径香偏爱蕙兰风。 
我惭名宦犹拘束，脱屣心情未得同。斋



   卷750_34 【放鹭鸶】李中 

池塘多谢久淹留，长得霜翎放自由。
好去蒹葭深处宿，月明应认旧江秋。



   卷750_35 【柳絮】李中 

年年二月暮，散乱杂飞花。雨过微风起，狂飘千万家。斋



   卷750_36 【早春】李中 

一种和风至，千花未放妍。草心并柳眼，长是被恩先。知



   卷750_37 【春云】李中 

阴去为膏泽，晴来媚晓空。无心亦无滞，舒卷在东风。斋



   卷750_38 【送姚端秀才游毗陵】李中 

毗陵嘉景太湖边，才子经游称少年。风弄青帘沽酒市， 
月明红袖采莲船。若耶罨画应相似，越岫吴峰尽接连。 
此去高吟须早返，广寒丹桂莫迁延。斋



   卷750_39 【和朐阳载笔鲁裕见寄】李中 

燕台多事每开颜，相许论交淡薄间。饮兴共怜芳草岸， 
吟情同爱夕阳山。露浓小径蛩声咽，月冷空庭竹影闲。 
何事此时攀忆甚，与君俱是别乡关。斋



   卷750_40 【叙吟二首】李中 

往哲搜罗妙入神，隋珠和璧未为珍。
而今所得惭难继，谬向平生著苦辛。

成僻成魔二雅中，每逢知己是亨通。
言之无罪终难厌，欲把风骚继古风。



   卷750_41 【贻毗陵正勤禅院奉长老】李中 

随缘驻瓶锡，心已悟无生。默坐烟霞散，闲观水月明。 
竹深风倍冷，堂迥磬偏清。愿作传灯者，忘言学净名。知



   卷750_42 【冬日书怀寄惟真大师】李中 

自别吾师后，风骚道甚孤。雪霜侵鬓发，音信隔江湖。 
扰扰悲时世，悠悠役梦途。向公期尽节，多病怕倾壶。 
贱迹虽惭滞，幽情忍使辜。诗成天外句，棋覆夜中图。 
落壁灯花碎，飘窗雪片粗。煮茶烧栗兴，早晚复围炉。古



   卷750_43 【献中书潘舍人】李中 

运叶半千数，天钟许国臣。鹏霄开羽翼，凤阙演丝纶。 
顾问当清夜，从容向紫宸。立言成雅诰，正意叙彝伦。 
朴素偕前哲，馨香越搢绅。褒辞光万代，优旨重千钧。 
公退谁堪接，清闲道是邻。世间身属幻，物外意通津。 
吊往兼春梦，文高赋复新。琴弹三峡水，屏画十洲春。 
庭冷铺苔色，池寒浸月轮。竹风来枕簟，药气上衣巾。 
茶谱传溪叟，棋经受羽人。清虚虽得趣，献替不妨陈。 
杞梓呈才后，神仙入侍频。孤寒皆有赖，中外亦同忻。 
有士曾多难，无门得望尘。忙忙罹险阻，往往耗精神。 
寻果巢枝愿，终全负米身。遭逢敦孝治，蹇塞值通津。 
最庆清朝禄，还沾白发亲。甘柔心既遂，虚薄报何因。 
远宦联绵历，卑栖夙夜勤。良时空爱惜，末路每悲辛。 
骨立驹犹病，颜凋女尚贫。而今谐顾遇，尺蠖愿求伸。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�