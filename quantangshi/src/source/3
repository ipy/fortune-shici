卷三百零一 
 
   
　 
　

　
 　



   卷301_1 【题柏岩禅师影堂】王建 

山中砖塔闭，松下影堂新。恨不生前识，今朝礼画身。

   卷301_2 【送人】王建 

河亭收酒器，语尽各西东。回首不相见，行车秋雨中。

   卷301_3 【春意二首】王建 

去日丁宁别，情知寒食归。缘逢好天气，教熨看花衣。
谁是杏园主，一枝临古岐。从伤早春意，乞取欲开枝。 

   卷301_4 【夜闻子规】王建 

子规啼不歇，到晓口应穿。况是不眠夜，声声在耳边。 

   卷301_5 【四望驿松】王建 

当初北涧别，直至此庭中。何意闻鞞耳，听君枝上风。 

   卷301_6 【江馆】王建 

水面细风生，菱歌慢慢声。客亭临小市，灯火夜妆明。 

   卷301_7 【题江台驿（一作江台驿有题）】王建 

水北金台路，年年行客稀。近闻天子使，多取雁门归。 

   卷301_8 【赠谪者】王建 

何罪过长沙，年年北望家。重封岭头信，一树海边花。 

   卷301_9 【戏酬卢秘书】王建 

芸香阁里人，采摘御园春。取此和仙药，犹治老病身。 

   卷301_10 【小松】王建 

小松初数尺，未有直生枝。闲即傍边立，看多长却迟。 

   卷301_11 【秋夜】王建 

夜久叶露滴，秋虫入户飞。卧多骨髓冷，起覆旧绵衣。 

   卷301_12 【水精】王建 

映水色不别，向月光还度。倾在荷叶中，有时看是露。 

   卷301_13 【香印】王建 

闲坐烧印香，满户松柏气。火尽转分明，青苔碑上字。 

   卷301_14 【秋灯】王建 

向壁暖悠悠，罗帏寒寂寂。斜照碧山图，松间一片石。 

   卷301_15 【落叶】王建 

陈绿向参差，初红已重叠。中庭初扫地，绕树三两叶。 

   卷301_16 【园果】王建 

雨中梨果病，每树无数个。小儿出入看，一半鸟啄破。 

   卷301_17 【野菊】王建 

晚艳出荒篱，冷香著秋水。忆向山中见，伴蛩石壁里。 

   卷301_18 【荒园】王建 

朝日满园霜，牛冲篱落坏。扫掠黄叶中，时时一窠薤。 

   卷301_19 【南涧】王建 

野桂香满溪，石莎寒覆水。爱此南涧头，终日潺湲里。 

   卷301_20 【晚蝶】王建 

粉翅嫩如水，绕砌乍依风。日高山露解，飞入菊花中。 

   卷301_21 【田家】王建 

啾啾雀满树，霭霭东坡雨。田家夜无食，水中摘禾黍。 

   卷301_22 【新嫁娘词三首】王建 

邻家人未识，床上坐堆堆。郎来傍门户，满口索钱财。
锦幛两边横，遮掩侍娘行。遣郎铺簟席，相并拜亲情。
三日入厨下，洗手作羹汤。未谙姑食性，先遣小姑尝。 

   卷301_23 【故行宫】王建 

寥落古行宫，宫花寂寞红。白头宫女在，闲坐说玄宗。 

   卷301_24 【酬从侄再看诗本（一作酬从侄借诗本）】王建 

眼暗没功夫，慵来剪刻粗。自看花样古，称得少年无。 

   卷301_25 【别自栽小树】王建 

去年今日栽，临去见花开。好住守空院，夜间人不来。 

   卷301_26 【早发汾南】王建 

桥上车马发，桥南烟树开。青山斜不断，迢递故乡来。 

   卷301_27 【宫中三台词二首】王建 

鱼藻池边射鸭，芙蓉园里看花。 
日色柘袍相似，不著红鸾扇遮。池北池南草绿，殿前殿后花红。 
天子千年万岁，未央明月清风。

   卷301_28 【江南三台词四首】王建 

扬州桥边少妇，长安城里商人。 
二年不得消息，各自拜鬼求神。 青草湖边草色，飞猿岭上猿声。 
万里湘江客到，有风有雨人行。 树头花落花开，道上人去人来。 
朝愁暮愁即老，百年几度三台。 闻身强健且为，头白齿落难追。 
准拟百年千岁，能得几许多时。 

   卷301_29 【御猎】王建 

青山直绕凤城头，浐水斜分入御沟。
新教内人唯射鸭，长随天子苑东游。



   卷301_30 【长门烛】王建 

秋夜床前蜡烛微，铜壶滴尽晓钟迟。
残光欲灭还吹著，年少宫人未睡时。



   卷301_31 【过绮岫宫（东都永宁县西五里）】王建 

玉楼倾倒粉墙空，重叠青山绕故宫。
武帝去来罗袖尽，野花黄蝶领春风。



   卷301_32 【朝天词十首寄上魏博田侍中】王建 

山川初展国图宽，未识龙颜坐不安。
风动白髯旌节下，过时天子御楼看。

相感君臣总泪流，恩深舞蹈不知休。
初从战地来无物，唯奏新添十八州。

催修水殿宴沂公，与别诸侯总不同。
隔月太常先习乐，金书牌纛彩云中。

无人敢夺在先筹，天子门边送与球。
遥索彩箱新样锦，内人舁出马前头。

御马牵来亲自试，珠球到处玉蹄知。
殿头宣赐连催上，未解红缨不敢骑。

老作三公经献寿，临时犹自语差池。
私从班里来长跪，捧上金杯便合仪。

四海无波乞放闲，三封手疏犯龙颜。
他时若有边尘动，不待天书自出山。

胡马悠悠未尽归，玉关犹隔吐蕃旗。
老臣一表求高卧，边事从今欲问谁。

威容难画改频频，眉目分毫恐不真。
有诏别图书阁上，先教粉本定风神。

重赐弓刀内宴回，看人城外满楼台。
君臣不作多时别，收尽边旗当日来。



   卷301_33 【霓裳词十首】王建 

弟子部中留一色，听风听水作霓裳。
散声未足重来授，直到床前见上皇。

中管五弦初半曲，遥教合上隔帘听。
一声声向天头落，效得仙人夜唱经。

自直梨园得出稀，更番上曲不教归。
一时跪拜霓裳彻，立地阶前赐紫衣。

旋翻新谱声初足，除却梨园未教人。
宣与书家分手写，中官走马赐功臣。

伴教霓裳有贵妃，从初直到曲成时。
日长耳里闻声熟，拍数分毫错总知。

弦索摐摐隔彩云，五更初发一山闻。
武皇自送西王母，新换霓裳月色裙。

敕赐宫人澡浴回，遥看美女院门开。
一山星月霓裳动，好字先从殿里来。

传呼法部按霓裳，新得承恩别作行。
应是贵妃楼上看，内人舁下彩罗箱。

朝元阁上山风起，夜听霓裳玉露寒。
宫女月中更替立，黄金梯滑并行难。

知向华清年月满，山头山底种长生。
去时留下霓裳曲，总是离宫别馆声。



   卷301_34 【宫前早春（一作华清宫）】王建 

酒幔高楼一百家，宫前杨柳寺前花。
内园分得温汤水，二月中旬已进瓜。



   卷301_35 【奉同曾郎中题石瓮寺得嵌韵】王建 

寺门连内绕丹岩，下界云开数过帆。
遥指上皇翻曲处，百官题字满西嵌。



   卷301_36 【旧宫人】王建 

先帝旧宫宫女在，乱丝犹挂凤凰钗。
霓裳法曲浑抛却，独自花间扫玉阶。



   卷301_37 【新授戒尼师】王建 

新短方裙叠作棱，听钟洗钵绕青蝇。
自知戒相分明后，先出坛场礼大僧。



   卷301_38 【太和公主和蕃】王建 

塞黑云黄欲渡河，风沙眯眼雪相和。
琵琶泪湿行声小，断得人肠不在多。



   卷301_39 【元太守同游七泉寺】王建 

盘磴回廊古塔深，紫芝红药入云寻。
晚吹箫管秋山里，引得獮猴出象林。



   卷301_40 【望定州寺】王建 

回看佛阁青山半，三四年前到上头。
省得老僧留不住，重寻更可有因由。



   卷301_41 【道中寄杜书记】王建 

西南东北暮天斜，巴字江边楚树花。
珍重荆州杜书记，闲时多在广师家。



   卷301_42 【听琴】王建 

无事此身离白云，松风溪水不曾闻。
至心听著仙翁引，今看青山围绕君。



   卷301_43 【赠陈评事】王建 

识君虽向歌钟会，说事不离云水间。
春夜酒醒长起坐，灯前一纸洞庭山。



   卷301_44 【寄画松僧】王建 

天香寺里古松僧，不画枯松落石层。
最爱临江两三树，水禽栖处解无藤。



   卷301_45 【花褐裘】王建 

对织芭蕉雪毳新，长缝双袖窄裁身。
到头须向边城著，消杀秋风称猎尘。



   卷301_46 【夜看美人宫棋】王建 

宫棋布局不依经，黑白分明子数停。
巡拾玉沙天汉晓，犹残织女两三星。



   卷301_47 【上田仆射】王建 

一方新地隔河烟，曾接诸生听管弦。
却忆去年寒食会，看花犹在水堂前。



   卷301_48 【江陵道中】王建 

菱叶参差萍叶重，新蒲半折夜来风。
江村水落平地出，溪畔渔船青草中。



   卷301_49 【冬至后招于秀才】王建 

日近山红暖气新，一阳先入御沟春。
闻闲立马重来此，沐浴明年称意身。



   卷301_50 【别曲】王建 

毒蛇在肠疮满背，去年别家今别弟。
马头对哭各东西，天边柳絮无根蒂。



   卷301_51 【长安别】王建 

长安清明好时节，只宜相送不宜别。
恶心床上铜片明，照见离人白头发。



   卷301_52 【宫人斜】王建 

未央墙西青草路，宫人斜里红妆墓。
一边载出一边来，更衣不减寻常数。



   卷301_53 【春词】王建 

良人朝早半夜起，樱桃如珠露如水。
下堂把火送郎回，移枕重眠晓窗里。



   卷301_54 【野池】王建 

野池水满连秋堤，菱花结实蒲叶齐。
川口雨晴风复止，蜻蜓上下鱼东西。



   卷301_55 【题崔秀才里居】王建 

自知名出休呈卷，爱去人家远处居。
时复打门无别事，铺头来索买残书。



   卷301_56 【酬柏侍御答酒】王建 

茱萸酒法大家同，好是盛来白碗中。
这度自知颜色重，不消诗里弄溪翁。



   卷301_57 【别药栏】王建 

芍药丁香手里栽，临行一日绕千回。
外人应怪难辞别，总是山中自取来。



   卷301_58 【长门】王建 

长门闭定不求生，烧却头花卸却筝。
病卧玉窗秋雨下，遥闻别院唤人声。



   卷301_59 【题渭亭】王建 

云开远水傍秋天，沙岸蒲帆隔野烟。
一片蔡州青草色，日西铺在古台边。



   卷301_60 【过喜祥山馆】王建 

夜过深山算驿程，三回黑地听泉声。
自离军马身轻健，得向溪边尽足行。



   卷301_61 【送迁客】王建 

万里潮州一逐臣，悠悠青草海边春。
天涯莫道无回日，上岭还逢向北人。



   卷301_62 【废寺】王建 

废寺乱来为县驿，荒松老柏不生烟。
空廊屋漏画僧尽，梁上犹书天宝年。



   卷301_63 【题禅师房】王建 

浮生不住叶随风，填海移山总是空。
长向人间愁老病，谁来闲坐此房中。



   卷301_64 【看石楠花】王建 

留得行人忘却归，雨中须是石楠枝。
明朝独上铜台路，容见花开少许时。



   卷301_65 【长安县后亭看画】王建 

水冻横桥雪满池，新排石笋绕巴篱。
县门斜掩无人吏，看画双飞白鹭鸶。



   卷301_66 【华岳庙二首】王建 

女巫遮客买神盘，争取琵琶庙里弹。
闻有马蹄生拍树，路人来去向南看。

自移西岳门长锁，一个行人一遍开。
上庙参天今见在，夜头风起觉神来。



   卷301_67 【酬赵侍御】王建 

年少同为邺下游，闲寻野寺醉登楼。
别来衣马从胜旧，争向边尘满白头。



   卷301_68 【镊白】王建 

总道老来无用处，何须白发在前生。
如今不用偷年少，拔却三茎又五茎。



   卷301_69 【送山人二首】王建 

嵩山古寺离来久，回见溪桥野叶黄。
辛苦老师看守处，为悬秋药闭空房。

山客狂来跨白驴，袖中遗却颍阳书。
人间亦有妻儿在，抛向嵩阳古观居。



   卷301_70 【扬州寻张籍不见】王建 

别后知君在楚城，扬州寺里觅君名。
西江水阔吴山远，却打船头向北行。



   卷301_71 【宿长安县后斋】王建 

新向金阶奏罢兵，长安县里绕池行。
喜欢得伴山僧宿，看雪吟诗直到明。



   卷301_72 【夜看扬州市】王建 

夜市千灯照碧云，高楼红袖客纷纷。
如今不似时平日，犹自笙歌彻晓闻。



   卷301_73 【寄韦谏议】王建 

百年看似暂时间，头白求官亦未闲。
独有龙门韦谏议，三征不起恋青山。



   卷301_74 【寻补阙旧宅】王建 

知得清名二十年，登山上坂乞新篇。
除书近拜侍臣去，空院鸟啼风竹前。



   卷301_75 【初冬旅游】王建 

远投人宿趁房迟，僮仆伤寒马亦饥。
为客悠悠十月尽，庄头栽竹已过时。



   卷301_76 【江馆对雨】王建 

鸟声愁雨似秋天，病客思家一向眠。
草馆门临广州路，夜闻蛮语小江边。



   卷301_77 【雨过山村】王建 

雨里鸡鸣一两家，竹溪村路板桥斜。
妇姑相唤浴蚕去，闲看中庭栀子花。



   卷301_78 【山店（一作卢纶诗）】王建 

登登石路何时尽，决决溪泉到处闻。
风动叶声山犬吠，一家松火隔秋云。



   卷301_79 【雨中寄东溪韦处士】王建 

雨中溪破无干地，浸著床头湿著书。
一个月来山水隔，不知茅屋若为居。



   卷301_80 【乞竹】王建 

乞取池西三两竿，房前栽著病时看。
亦知自惜难判割，犹胜横根引出栏。



   卷301_81 【人家看花】王建 

年少狂疏逐君马，去来憔悴到京华。
恨无闲地栽仙药，长傍人家看好花。



   卷301_82 【未央风】王建 

五更先起玉阶东，渐入千门万户中。
总向高楼吹舞袖，秋风还不及春风。



   卷301_83 【归山庄】王建 

长安寄食半年馀，重向人边乞荐书。
山路独归冲夜雪，落斜骑马避柴车。



   卷301_84 【寒食忆归】王建 

京中曹局无多事，寒食贫儿要在家。
遮莫杏园胜别处，亦须归看傍村花。



   卷301_85 【留别张广文】王建 

谢恩新入凤凰城，乱定相逢合眼明。
千万求方好将息，杏花寒食的同行。



   卷301_86 【送郑山人归山】王建 

玉作车辕蒲作轮，当初不起颍阳人。
一家总入嵩山去，天子何因得谏臣。



   卷301_87 【伤堕水乌】王建 

一乌堕水百乌啼，相吊相号绕故堤。
眼见行人车辗过，不妨同伴各东西。



   卷301_88 【看棋】王建 

彼此抽先局势平，傍人道死的还生。
两边对坐无言语，尽日时闻下子声。



   卷301_89 【设酒寄独孤少府】王建 

自看和酿一依方，缘看松花色较黄。
不分君家新酒熟，好诗收得被回将。



   卷301_90 【赠人二首（一作赠工部郎中）】王建 

金炉烟里要班头，欲得归山可自由。
每度报朝愁入阁，在先教示小千牛。

多在蓬莱少在家，越绯衫上有红霞。
朝回不向诸馀处，骑马城西检校花。



   卷301_91 【楼前】王建 

天宝年前勤政楼，每年三日作千秋。
飞龙老马曾教舞，闻著音声总举头。



   卷301_92 【寄刘蕡问疾】王建 

年少病多应为酒，谁家将息过今春。
赊来半夏重熏尽，投著山中旧主人。



   卷301_93 【听雨（一作司空图诗）】王建 

半夜思家睡里愁，雨声落落屋檐头。
照泥星出依前黑，淹烂庭花不肯休。



   卷301_94 【新晴】王建 

夏夜新晴星校少，雨收残水入天河。
檐前熟著衣裳坐，风冷浑无扑火蛾。



   卷301_95 【秋日后（一作新晴后）】王建 

住处近山常足雨，闻晴z4曝旧芳茵。
立秋日后无多热，渐觉生衣不著身。



   卷301_96 【哭孟东野二首】王建 

吟损秋天月不明，兰无香气鹤无声。
自从东野先生死，侧近云山得散行。

老松临死不生枝，东野先生早哭儿。
但是洛阳城里客，家传一本杏殇诗。



   卷301_97 【寄蜀中薛涛校书（一作胡曾诗）】王建 

万里桥边女校书，枇杷花里闭门居。
扫眉才子于今少，管领春风总不如。



   卷301_98 【路中上田尚书】王建 

去路何词见六亲，手中刀尺不如人。
可怜池阁秋风夜，愁绿娇红一遍新。



   卷301_99 【于主簿厅看花】王建 

小叶稠枝粉压摧，暖风吹动鹤翎开。
若无别事为留滞，应便抛家宿看来。



   卷301_100 【江楼对雨寄杜书记】王建 

竹烟花雨细相和，看著闲书睡更多。
好是主人无事日，应持小酒按新歌。



   卷301_101 【观蛮妓】王建 

欲说昭君敛翠蛾，清声委曲怨于歌。
谁家年少春风里，抛与金钱唱好多。



   卷301_102 【送顾非熊秀才归丹阳】王建 

江城柳色海门烟，欲到茅山始下船。
知道君家当瀑布，菖蒲潭在草堂前。



   卷301_103 【老人歌】王建 

白发老人垂泪行，上皇生日出京城。
如今供奉多新意，错唱当时一半声。



   卷301_104 【和元郎中从八月十二至十五夜玩月五首】王建 

半秋初入中旬夜，已向阶前守月明。
从未圆时看却好，一分分见傍轮生。

乱云遮却台东月，不许教依次第看。
莫为诗家先见镜，被他笼与作艰难。

今夜月明胜昨夜，新添桂树近东枝。
立多地湿舁床坐，看过墙西寸寸迟。

月似圆来色渐凝，玉盆盛水欲侵棱。
夜深尽放家人睡，直到天明不炷灯。

合望月时常望月，分明不得似今年。
仰头五夜风中立，从未圆时直到圆。



   卷301_105 【对酒】王建 

为病比来浑断绝，缘花不免却知闻。
从来事事关身少，主领春风只在君。



   卷301_106 【晓望华清宫】王建 

晓来楼阁更鲜明，日出阑干见鹿行。
武帝自知身不死，看修玉殿号长生。



   卷301_107 【赠李愬仆射二首】王建 

和雪翻营一夜行，神旗冻定马无声。
遥看火号连营赤，知是先锋已上城。

旗幡四面下营稠，手诏频来老将忧。
每日城南空挑战，不知生缚入唐州。



   卷301_108 【秋夜对雨寄石瓮寺二秀才】王建 

夜山秋雨滴空廊，灯照堂前树叶光。
对坐读书终卷后，自披衣被扫僧房。



   卷301_109 【华清宫前柳】王建 

杨柳宫前忽地春，在先惊动探春人。
晓来唯欠骊山雨，洗却枝头绿上尘。



   卷301_110 【别杨校书】王建 

从军秣马十三年，白发营中听早蝉。
故作老丞身不避，县名昭应管山泉。



   卷301_111 【和门下武相公春晓闻莺】王建 

侵黑行飞一两声，春寒啭小未分明。
若教更解诸馀语，应向宫花不惜情。



   卷301_112 【田侍郎归镇（一作上魏博田侍中八首）】王建 

去处长将决胜筹，回回身在阵前头。
贼城破后先锋入，看著红妆不敢收。

熨帖朝衣抛战袍，夔龙班里侍中高。
对时先奏牙间将，次第天恩与节旄。

踏著家乡马脚轻，暮山秋色眼前明。
老人上酒齐头拜，得侍中来尽再生。

功成谁不拥藩方，富贵还须是本乡。
万里双旌汾水上，玉鞭遥指白云庄。

鼓吹幡旗道两边，行男走女喜骈阗。
旧交省得当时别，指点如今却少年。

广场破阵乐初休，彩纛高于百尺楼。
老将气雄争起舞，管弦回作大缠头。

笳声万里动燕山，草白天清塞马闲。
触处不如别处乐，可怜秋月照江关。

将士请衣忘却贫，绿窗红烛酒楼新。
家家尽踏还乡曲，明月街中不绝人。



   卷301_113 【寄广文张博士】王建 

春明门外作卑官，病友经年不得看。
莫道长安近于日，升天却易到城难。



   卷301_114 【早春书情】王建 

渐老风光不著人，花溪柳陌早逢春。
近来行到门前少，趁暖闲眠似病人。



   卷301_115 【唐昌观玉蕊花】王建 

一树笼松玉刻成，飘廊点地色轻轻。
女冠夜觅香来处，唯见阶前碎月明。



   卷301_116 【眼病寄同官】王建 

天寒眼痛少心情，隔雾看人夜里行。
年少往来常不住，墙西冻地马蹄声。



   卷301_117 【九日登丛台】王建 

平原池阁在谁家，双塔丛台野菊花。
零落故宫无入路，西来涧水绕城斜。



   卷301_118 【题酸枣县蔡中郎碑】王建 

苍苔满字土埋龟，风雨销磨绝妙词。
不向图经中旧见，无人知是蔡邕碑。



   卷301_119 【江陵使至汝州】王建 

回看巴路在云间，寒食离家麦熟还。
日暮数峰青似染，商人说是汝州山。



   卷301_120 【十五夜望月寄杜郎中】王建 

中庭地白树栖鸦，冷露无声湿桂花。
今夜月明人尽望，不知秋思在谁家。



   卷301_121 【寄同州田长史】王建 

除听好语耳常聋，不见诗人眼底空。
莫怪出城为长史，总缘山在白云中。



   卷301_122 【外按】王建 

夹城门向野田开，白鹿非时出洞来。
日暮秦陵尘土起，从东外按使初回。卷三百零二 
 
   
　 
　

　
 　



   卷302_1 【宫词一百首】王建 

蓬莱正殿压金鳌，红日初生碧海涛。
闲著五门遥北望，柘黄新帕御床高。

殿前传点各依班，召对西来八诏蛮。
上得青花龙尾道，侧身偷觑正南山。

龙烟日暖紫曈曈，宣政门当玉殿风。
五刻阁前卿相出，下帘声在半天中。

白玉窗前起草臣，樱桃初赤赐尝新。
殿头传语金阶远，只进词来谢圣人。

内人对御叠花笺，绣坐移来玉案边。
红蜡烛前呈草本，平明舁出阁门宣。

千牛仗下放朝初，玉案傍边立起居。
每日进来金凤纸，殿头无事不多书。

延英引对碧衣郎，江砚宣毫各别床。
天子下帘亲考试，宫人手里过茶汤。

未明开著九重关，金画黄龙五色幡。
直到银台排仗合，圣人三殿对西番。

少年天子重边功，亲到凌烟画阁中。
教觅勋臣写图本，长将殿里作屏风。

丹凤楼门把火开，五云金辂下天来。
阶前走马人宣尉，天子南郊一宿回。

楼前立仗看宣赦，万岁声长拜舞齐。
日照彩盘高百尺，飞仙争上取金鸡。

集贤殿里图书满，点勘头边御印同。
真迹进来依数字，别收锁在玉函中。

秘殿清斋刻漏长，紫微宫女夜焚香。
拜陵日近公卿发，卤簿分头入太常。

新调白马怕鞭声，供奉骑来绕殿行。
为报诸王侵早入，隔门催进打球名。

对御难争第一筹，殿前不打背身球。
内人唱好龟兹急，天子鞘回过玉楼。

新衫一样殿头黄，银带排方獭尾长。
总把玉鞭骑御马，绿鬃红额麝香香。

罗衫叶叶绣重重，金凤银鹅各一丛。
每遍舞时分两向，太平万岁字当中。

鱼藻宫中锁翠娥，先皇行处不曾过。
如今池底休铺锦，菱角鸡头积渐多。

殿前明日中和节，连夜琼林散舞衣。
传报所司分蜡烛，监开金锁放人归。

五更三点索金车，尽放宫人出看花。
仗下一时催立马，殿头先报内园家。

城东北面望云楼，半下珠帘半上钩。
骑马行人长远过，恐防天子在楼头。

射生宫女宿红妆，把得新弓各自张。
临上马时齐赐酒，男儿跪拜谢君王。

新秋白兔大于拳，红耳霜毛趁草眠。
天子不教人射杀，玉鞭遮到马蹄前。

内鹰笼脱解红绦，斗胜争飞出手高。
直上碧云还却下，一双金爪掬花毛。

竞渡船头掉采旗，两边溅水湿罗衣。
池东争向池西岸，先到先书上字归。

灯前飞入玉阶虫，未卧常闻半夜钟。
看著中元斋日到，自盘金线绣真容。

红灯睡里唤春云，云上三更直宿分。
金砌雨来行步滑，两人抬起隐花裙。

一时起立吹箫管，得宠人来满殿迎。
整顿衣裳皆著却，舞头当拍第三声。

琵琶先抹六么头，小管丁宁侧调愁。
半夜美人双唱起，一声声出凤凰楼。

春池日暖少风波，花里牵船水上歌。
遥索剑南新样锦，东宫先钓得鱼多。

十三初学擘箜篌，弟子名中被点留。
昨日教坊新进入，并房宫女与梳头。

红蛮杆拨贴胸前，移坐当头近御筵。
用力独弹金殿响，凤凰飞下四条弦。

春风吹雨洒旗竿，得出深宫不怕寒。
夸道自家能走马，团中横过觅人看。

粟金腰带象牙锥，散插红翎玉突枝。
旋猎一边还引马，归来鸡兔绕鞍垂。

云駮花骢各试行，一般毛色一般缨。
殿前来往重骑过，欲得君王别赐名。

每夜停灯熨御衣，银熏笼底火霏霏。
遥听帐里君王觉，上直钟声始得归。

因吃樱桃病放归，三年著破旧罗衣。
内中人识从来去，结得金花上贵妃。

欲迎天子看花去，下得金阶却悔行。
恐见失恩人旧院，回来忆著五弦声。

往来旧院不堪修，近敕宣徽别起楼。
闻有美人新进入，六宫未见一时愁。

自夸歌舞胜诸人，恨未承恩出内频。
连夜宫中修别院，地衣帘额一时新。

闷来无处可思量，旋下金阶旋忆床。
收得山丹红蕊粉，镜前洗却麝香黄。

蜂须蝉翅薄松松，浮动搔头似有风。
一度出时抛一遍，金条零落满函中。

合暗报来门锁了，夜深应别唤笙歌。
房房下著珠帘睡，月过金阶白露多。

御厨不食索时新，每见花开即苦春。
白日卧多娇似病，隔帘教唤女医人。

丛丛洗手绕金盆，旋拭红巾入殿门。
众里遥抛新摘子，在前收得便承恩。

御池水色春来好，处处分流白玉渠。
密奏君王知入月，唤人相伴洗裙裾。

移来女乐部头边，新赐花檀木五弦。
缏得红罗手帕子，中心细画一双蝉。

新晴草色绿温暾，山雪初消渐出浑。
今日踏青归校晚，传声留著望春门。

两楼相换珠帘额，中尉明朝设内家。
一样金盘五千面，红酥点出牡丹花。

尽送春来出内家，记巡传把一枝花。
散时各自烧红烛，相逐行归不上车。

家常爱著旧衣裳，空插红梳不作妆。
忽地下阶裙带解，非时应得见君王。

别敕教歌不出房，一声一遍奏君王。
再三博士留残拍，索向宣徽作彻章。

行中第一争先舞，博士傍边亦被欺。
忽觉管弦偷破拍，急翻罗袖不教知。

私缝黄帔舍钗梳，欲得金仙观里居。
近被君王知识字，收来案上检文书。

月冷江清近猎时，玉阶金瓦雪澌澌。
浴堂门外抄名入，公主家人谢面脂。

未承恩泽一家愁，乍到宫中忆外头。
求守管弦声款逐，侧商调里唱伊州。

东风泼火雨新休，舁尽春泥扫雪沟。
走马犊车当御路，汉阳宫主进鸡球。

风帘水阁压芙蓉，四面钩栏在水中。
避热不归金殿宿，秋河织女夜妆红。

圣人生日明朝是，私地教人属内监。
自写金花红榜子，前头先进凤凰衫。

避暑昭阳不掷卢，井边含水喷鸦雏。
内中数日无呼唤，拓得滕王蛱蝶图。

内宴初秋入二更，殿前灯火一天明。
中宫传旨音声散，诸院门开触处行。

玉蝉金雀三层插，翠髻高丛绿鬓虚。
舞处春风吹落地，归来别赐一头梳。

树叶初成鸟护窠，石榴花里笑声多。
众中遗却金钗子，拾得从他要赎么。

小殿初成粉未乾，贵妃姊妹自来看。
为逢好日先移入，续向街西索牡丹。

内人相续报花开，准拟君王便看来。
逢着五弦琴绣袋，宜春院里按歌回。

巡吹慢遍不相和，暗数看谁曲校多。
明日梨花园里见，先须逐得内家歌。

黄金合里盛红雪，重结香罗四出花。
一一傍边书敕字，中官送与大臣家。

未明东上阁门开，排仗声从后殿来。
阿监两边相对立，遥闻索马一时回。

宫人早起笑相呼，不识阶前扫地夫。
乞与金钱争借问，外头还似此间无。

小随阿姊学吹笙，见好君王赐与名。
夜拂玉床朝把镜，黄金殿外不教行。

日高殿里有香烟，万岁声长动九天。
妃子院中初降诞，内人争乞洗儿钱。

宫花不共外花同，正月长生一半红。
供御樱桃看守别，直无鸦鹊到园中。

殿前铺设两边楼，寒食宫人步打球。
一半走来争跪拜，上棚先谢得头筹。

太仪前日暖房来，嘱向朝阳乞药栽。
敕赐一窠红踯躅，谢恩未了奏花开。

御前新赐紫罗襦，步步金阶上软舆。
宫局总来为喜乐，院中新拜内尚书。

鹦鹉谁教转舌关，内人手里养来奸。
语多更觉承恩泽，数对君王忆陇山。

分朋闲坐赌樱桃，收却投壶玉腕劳。
各把沈香双陆子，局中斗累阿谁高。

禁寺红楼内里通，笙歌引驾夹城东。
裹头宫监堂前立，手把牙鞘竹弹弓。

春风院院落花堆，金锁生衣掣不开。
更筑歌台起妆殿，明朝先进画图来。

舞来汗湿罗衣彻，楼上人扶下玉梯。
归到院中重洗面，金花盆里泼银泥。

宿妆残粉未明天，总立昭阳花树边。
寒食内人长白打，库中先散与金钱。

众中偏得君王笑，偷把金箱笔砚开。
书破红蛮隔子上，旋推当直美人来。

教遍宫娥唱遍词，暗中头白没人知。
楼中日日歌声好，不问从初学阿谁。

青楼小妇砑裙长，总被抄名入教坊。
春设殿前多队舞，朋头各自请衣裳。

水中芹叶土中花，拾得还将避众家。
总待别人般数尽，袖中拈出郁金芽。

玉箫改调筝移柱，催换红罗绣舞筵。
未戴柘枝花帽子，两行宫监在帘前。

窗窗户户院相当，总有珠帘玳瑁床。
虽道君王不来宿，帐中长是炷牙香。

雨入珠帘满殿凉，避风新出玉盆汤。
内人恐要秋衣着，不住熏笼换好香。

金吾除夜进傩名，画袴朱衣四队行。
院院烧灯如白日，沈香火底坐吹笙。

树头树底觅残红，一片西飞一片东。
自是桃花贪结子，错教人恨五更风。

金殿当头紫阁重，仙人掌上玉芙蓉。
太平天子朝迎日，五色云车驾六龙。

鸳鸯瓦上瞥然声，昼寝宫娥梦里惊。
元是我王金弹子，海棠花下打流莺。

忽地金舆向月陂，内人接著便相随。
却回龙武军前过，当处教开卧鸭池。

画作天河刻作牛，玉梭金镊采桥头。
每年宫里穿针夜，敕赐诸亲乞巧楼。

春来睡困不梳头，懒逐君王苑北游。
暂向玉花阶上坐，簸钱赢得两三筹。

步行送入长门里，不许来辞旧院花。
只恐他时身到此，乞恩求赦放还家。

缣罗不著索轻容，对面教人染退红。
衫子成来一遍出，明朝半片在园中。

弹棋玉指两参差，背局临虚斗著危。
先打角头红子落，上三金字半边垂。

后宫宫女无多少，尽向园中笑一团。
舞蝶落花相觅著，春风共语亦应难。

宛转黄金白柄长，青荷叶子画鸳鸯。
把来不是呈新样，欲进微风到御床。

供御香方加减频，水沈山麝每回新。
内中不许相传出，已被医家写与人。

药童食后送云浆，高殿无风扇少凉。
每到日中重掠鬓，衩衣骑马绕宫廊。



   卷302_2 【句】王建 

单于不向南牧马，席萁遍满天山下。（《咏席萁帘》）
却公不易胜，莫著外家欺。（见《事文类聚》）
锦江诗弟子，时寄五花笺。（以下见《海录碎事》）
花烧落第眼，雨破到家程。
一朝金凤庭前下，当是虚皇诏沈曦。
宣城四面水茫茫，草盖江城竹夹墙。卷三百零三 
 
   
　 
　

　
 　



   卷303_1 【铜雀妓】刘商 

魏主矜蛾眉，美人美于玉。高台无昼夜，歌舞竟未足。 
盛色如转圜，夕阳落深谷。仍令身殁后，尚纵平生欲。 
红粉泪纵横，调弦向空屋。举头君不在，惟见西陵木。 
玉辇岂再来，娇鬟为谁绿。那堪秋风里，更舞阳春曲。 
曲罢情不胜，凭阑向西哭。台边生野草，来去罥罗縠。 
况复陵寝间，双双见麋鹿。知



   卷303_2 【哭韩淮端公兼上崔中丞】刘商 

坚贞与和璧，利用归干将。金玉徒自宝，高贤无比方。 
挺生岩松姿，孤直凌雪霜。亭亭结清阴，不竞桃李芳。 
读书哂霸业，翊赞思皇王。千载有疑议，一言能否臧。 
儒风久沦弊，颜闵寿不长。邦国岂殄瘁，斯人今又亡。 
别离长春草，存没隔楚乡。闻问尚书恸，泪凝向日黄。 
奄忽薤露晞，杳冥泉夜长。贤愚自修短，天色空苍苍。 
铭旌敛归魂，荆棘生路傍。门柳日萧索，繐帷掩空堂。 
灯孤晦处明，高节殁后彰。芳兰已灰烬，幕府留馀香。 
常爱独坐尊，绣衣如雁行。至今虚左位，言发泪沾裳。斋



   卷303_3 【秋夜听严绅巴童唱竹枝歌】刘商 

巴人远从荆山客，回首荆山楚云隔。思归夜唱竹枝歌， 
庭槐叶落秋风多。曲中历历叙乡土，乡思绵绵楚词古。 
身骑吴牛不畏虎，手提蓑笠欺风雨。猿啼日暮江岸边， 
绿芜连山水连天。来时十三今十五，一成新衣已再补。 
鸿雁南飞报邻伍，在家欢乐辞家苦。天晴露白钟漏迟， 
泪痕满面看竹枝。曲终寒竹风袅袅，西方落日东方晓。古



   卷303_4 【乌夜啼（一作乌栖曲）】刘商 

绕树哑哑惊复栖，含烟碧树高枝齐。月明露湿枝亦滑， 
城上女墙西月低。愁人出户听乌啼，团团明月堕墙西。 
月中有桂树，日中有伴侣。何不上天去，一声啼到曙。古



   卷303_5 【随阳雁歌送兄南游】刘商 

塞鸿声声飞不住，终日南征向何处。大漠穷阴多沍寒， 
分飞不得长怀安。春去秋来年岁疾，湖南蓟北关山难。 
寒飞万里胡天雪。夜度千门汉家月。去住应多两地情， 
东西动作经年别。南州风土复何如，春雁归时早寄书。斋



   卷303_6 【赋得射雉歌送杨协律表弟赴婚期】刘商 

昔日才高容貌古，相敬如宾不相睹。手奉蘋蘩喜盛门， 
心知礼义感君恩。三星照户春空尽，一树桃花竟不言。 
结束车舆强游往，和风霁日东皋上。鸾凤参差陌上行， 
麦苗萦陇雉初鸣。修容尽饰将何益，极虑呈材欲导情。 
六艺从师得机要，百发穿杨含绝妙。白羽风驰碎锦毛， 
青娥怨处嫣然笑。杨生词赋比潘郎，不似前贤貌不扬。 
听调琴弄能和室，更解弯弧足自防。秋深为尔持圆扇， 
莫忘鲁连飞一箭。主



   卷303_7 【泛舒城南溪赋得沙…张侍御赴河南元博士赴扬州拜觐仆射】刘商 

终日闾阎逐群鸡，喜逢野鹤临清溪。绿苔春水水中影， 
夜月平沙沙上栖。惊谓汀洲白蘋发，又疑曲渚前年雪。 
紫顶昂藏肯狎人，一声嘹亮冲天阙。素质翩翩带落晖， 
湖南渭阳相背飞。东西分散别离促，宇宙苍茫相见稀。 
皇华地仙如鹤驭，乘驾飘飘留不住。延望乘虚入紫霞， 
陌头回首空烟树。会使抟风羽翮轻，九霄云路随先鸣。斋



   卷303_8 【姑苏怀古送秀才下第归江南】刘商 

姑苏台枕吴江水，层级鳞差向天倚。秋高露白万林空， 
低望吴田三百里。当时雄盛如何比，千仞无根立平地。 
台前夹月吹玉鸾，台上迎凉撼金翠。银河倒泻君王醉， 
滟酒峨冠眄西子。宫娃酣态舞娉婷，香飙四飒青城坠。 
伍员结舌长嘘嚱，忠谏无因到君耳。城乌啼尽海霞销， 
深掩金屏日高睡。王道潜隳伍员死，可叹斗间瞻王气。 
会稽勾践拥长矛，万马鸣蹄扫空垒。瓦解冰销真可耻， 
凝艳妖芳安足恃。可怜荒堞晚冥濛，麋鹿呦呦达遗址。 
君怀逸气还东吴，吟狂日日游姑苏。兴来下笔到奇景， 
瑶盘迸洒蛟人珠。大鹏矫翼翻云衢，嵩峰霁后凌天孤。 
海潮秋打罗刹石，月魄夜当彭蠡湖。有时凝思家虚无， 
霓幢仿佛游仙都。琳琅暗戛玉华殿，天香静袅金芙蕖。 
君声日下闻来久，清赡何人敢敌手。我逃名迹遁西林， 
不得灞陵倾别酒。莫便五湖为隐沦，年年三十升仙人。古



   卷303_9 【金井歌】刘商 

文明化洽天地清，和气氤氲孕至灵。瑞雪不散抱层岭， 
阳谷霞光射山顶。薙草披沙石窦开，生金曜日明金井。 
虞衡相贺为祯祥，畏人采攫持殳戕。羊驰马走尘满道， 
郡邸封章开建章。君王俭德先简易，赡国肥家在仁义。 
山泽藏金与万人，宣言郡邑无专利。闾阎少长竞奔凑， 
黄金满袖家富有。欢心蹈舞歌皇风，愿载讴歌青史中。知



   卷303_10 【柳条歌送客】刘商 

露井夭桃春未到，迟日犹寒柳开早。高枝低枝飞鹂黄， 
千条万条覆宫墙。几回离别折欲尽，一夜东风吹又长。 
毵毵拂人行不进，依依送君无远近。青春去住随柳条， 
却寄来人以为信。古



   卷303_11 【胡笳十八拍·第一拍】刘商 

汉室将衰兮四夷不宾，动干戈兮征战频。 
哀哀父母生育我，见离乱兮当此辰。纱窗对镜未经事， 
将谓珠帘能蔽身。一朝胡骑入中国，苍黄处处逢胡人。 
忽将薄命委锋镝，可惜红颜随虏尘。斋



   卷303_12 【胡笳十八拍·第二拍】刘商 

马上将余向绝域，厌生求死死不得。戎羯腥膻岂是人， 
豺狼喜怒难姑息。行尽天山足霜霰，风土萧条近胡国。 
万里重阴鸟不飞，寒沙莽莽无南北。斋



   卷303_13 【胡笳十八拍·第三拍】刘商 

如羁囚兮在缧绁，忧虑万端无处说。使余刀兮剪余发， 
食余肉兮饮余血。诚知杀身愿如此，以余为妻不如死。 
早被蛾眉累此身，空悲弱质柔如水。斋



   卷303_14 【胡笳十八拍·第四拍】刘商 

山川路长谁记得，何处天涯是乡国。自从惊怖少精神， 
不觉风霜损颜色。夜中归梦来又去，朦胧岂解传消息。 
漫漫胡天叫不闻，明明汉月应相识。斋



   卷303_15 【胡笳十八拍·第五拍】刘商 

水头宿兮草头坐，风吹汉地衣裳破。羊脂沐发长不梳， 
羔子皮裘领仍左。狐襟貉袖腥复膻，昼披行兮夜披卧。 
毡帐时移无定居，日月长兮不可过。斋



   卷303_16 【胡笳十八拍·第六拍】刘商 

怪得春光不来久，胡中风土无花柳。天翻地覆谁得知， 
如今正南看北斗。姓名音信两不通，终日经年常闭口。 
是非取与在指撝，言语传情不如手。斋



   卷303_17 【胡笳十八拍·第七拍】刘商 

男儿妇人带弓箭，塞马蕃羊卧霜霰。寸步东西岂自由， 
偷生乞死非情愿。龟兹觱篥愁中听，碎叶琵琶夜深怨。 
竟夕无云月上天，故乡应得重相见。斋



   卷303_18 【胡笳十八拍·第八拍】刘商 

忆昔私家恣娇小，远取珍禽学驯扰。如今沦弃念故乡， 
悔不当初放林表。朔风萧萧寒日暮，星河寥落胡天晓。 
旦夕思归不得归，愁心想似笼中鸟。斋



   卷303_19 【胡笳十八拍·第九拍】刘商 

当日苏武单于问，道是宾鸿解传信。学他刺血写得书， 
书上千重万重恨。髯胡少年能走马，弯弓射飞无远近。 
遂令边雁转怕人，绝域何由达方寸。斋



   卷303_20 【胡笳十八拍·第十拍】刘商 

恨凌辱兮恶腥膻，憎胡地兮怨胡天。生得胡儿欲弃捐， 
及生母子情宛然。貌殊语异憎还爱，心中不觉常相牵。 
朝朝暮暮在眼前，腹生手养宁不怜。斋



   卷303_21 【胡笳十八拍·第十一拍】刘商 

日来月往相催迁，迢迢星岁欲周天。无冬无夏卧霜霰， 
水冻草枯为一年。汉家甲子有正朔，绝域三光空自悬。 
几回鸿雁来又去，肠断蟾蜍亏复圆。斋



   卷303_22 【胡笳十八拍·第十二拍】刘商 

破瓶落井空永沈，故乡望断无归心。宁知远使问姓名， 
汉语泠泠传好音。梦魂几度到乡国，觉后翻成哀怨深。 
如今果是梦中事，喜过悲来情不任。斋



   卷303_23 【胡笳十八拍·第十三拍】刘商 

童稚牵衣双在侧，将来不可留又忆。还乡惜别两难分， 
宁弃胡儿归旧国。山川万里复边戍，背面无由得消息。 
泪痕满面对残阳，终日依依向南北。斋



   卷303_24 【胡笳十八拍·第十四拍】刘商 

莫以胡儿可羞耻，恩情亦各言其子。手中十指有长短， 
截之痛惜皆相似。还乡岂不见亲族，念此飘零隔生死。 
南风万里吹我心，心亦随风度辽水。斋



   卷303_25 【胡笳十八拍·第十五拍】刘商 

叹息襟怀无定分，当时怨来归又恨。不知愁怨情若何， 
似有锋铓扰方寸。悲欢并行情未快，心意相尤自相问。 
不缘生得天属亲，岂向仇雠结恩信。斋



   卷303_26 【胡笳十八拍·第十六拍】刘商 

去时只觉天苍苍，归日始知胡地长。重阴白日落何处， 
秋雁所向应南方。平沙四顾自迷惑，远近悠悠随雁行。 
征途未尽马蹄尽，不见行人边草黄。斋



   卷303_27 【胡笳十八拍·第十七拍】刘商 

行尽胡天千万里，唯见黄沙白云起。马饥跑雪衔草根， 
人渴敲冰饮流水。燕山仿佛辨烽戍，鼙鼓如闻汉家垒。 
努力前程是帝乡，生前免向胡中死。斋



   卷303_28 【胡笳十八拍·第十八拍】刘商 

归来故乡见亲族，田园半芜春草绿。明烛重燃煨烬灰， 
寒泉更洗沈泥玉。载持巾栉礼仪好，一弄丝桐生死足。 
出入关山十二年，哀情尽在胡笳曲。斋



   卷303_29 【杂言同豆卢郎中郭南七里桥哀悼姚仓曹】刘商 

桥边足离别，终日为悲辛。登桥因叹逝，却羡别离人。 
桥下东流水，芳树樱桃蕊。流水与潮回，花落明年开。 
可怜三语掾，长作九泉灰。宿昔欢游在何处， 
花前饮足求仙去。主



   卷303_30 【春日卧病】刘商 

楚客经年病，孤舟人事稀。晚晴江柳变，春暮塞鸿归。 
今日方知命，前身自觉非。不能忧岁计，无限故山薇。斋



   卷303_31 【题禅居废寺】刘商 

凋残精舍在，连步访缁衣。古殿门空掩，杨花雪乱飞。 
鹤巢松影薄，僧少磬声稀。青眼能留客，疏钟逼夜归。古



   卷303_32 【题山寺（一作题悟空寺）】刘商 

扁舟水淼淼，曲岸复长塘。古寺春山上，登楼忆故乡。 
云烟横极浦，花木拥回廊。更有思归意，晴明陟上方。知



   卷303_33 【题杨侍郎新亭】刘商 

毗陵过柱史，简易在茅茨。芳草如花种，修篁带笋移。 
径幽人未赏，檐静燕初窥。野客怜霜壁，青松画一枝。主



   卷303_34 【同徐城季明府游重光寺题晃师壁（作同游重光寺题僧壁）】刘商 

野寺僧房远，陶潜引客来。鸟喧残果落，兰败几花开。 
真性知无住，微言欲望回。竹风清磬晚，归策步苍苔。斋



   卷303_35 【送林衮侍御东阳秩满赴上都】刘商 

几年乌府内，何处逐凫归。关吏迷骢马，铜章累绣衣。 
野亭山草绿，客路柳花飞。况复长安远，音书从此稀。古



   卷303_36 【送人之江东】刘商 

含香仍佩玉，宜入镜中行。尽室随乘兴，扁舟不计程。 
渡江霖雨霁，对月夜潮生。莫虑当炎暑，稽山水木清。知



   卷303_37 【送李元规昆季赴举】刘商 

见诵甘泉赋，心期折桂归。凤雏皆五色，鸿渐又双飞。 
别思看衰柳，秋风动客衣。明朝问礼处，暂觉雁行稀。主



   卷303_38 【送杨闲侍御拜命赴上都】刘商 

贺客移星使，丝纶出紫微。手中霜作简，身上绣为衣。 
骢马朝天疾，台乌向日飞。亲朋皆避路，不是送人稀。斋



   卷303_39 【赋得月下闻蛩送别】刘商 

物候改秋节，炎凉此夕分。暗虫声遍草，明月夜无云。 
清迥檐外见，凄其篱下闻。感时兼惜别，羁思自纷纷。古



   卷303_40 【重阳日寄上饶李明府】刘商 

重阳秋雁未衔芦，始觉他乡节候殊。旅馆但知闻蟋蟀， 
邮童不解献茱萸。陶潜何处登高醉，倦客停桡一事无。 
来岁公田多种黍，莫教黄菊笑杨朱。古



   卷303_41 【同诸子哭张元易】刘商 

盛德高名总是空，神明福善大朦胧。游魂永永无归日， 
流水年年自向东。素帷旅榇乡关远，丹旐孤灯客舍中。 
伯道共悲无后嗣，孀妻老母断根蓬。古



   卷303_42 【合肥至日愁中寄郑明府】刘商 

失计为卑吏，三年滞楚乡。不能随世俗，应是昧行藏。 
白璧空无玷，黄沙只自伤。暮天乡思乱，晓镜鬓毛苍。 
灰管移新律，穷阴变一阳。岁时人共换，幽愤日先长。 
拙宦惭知己，无媒悔自强。迍邅羞薄命，恩惠费馀光。 
众口诚难称，长川却易防。鱼竿今尚在，行此掉沧浪。主



   卷303_43 【送庐州贾使君拜命】刘商 

考绩朝称贵，时清武用文。二天移外府，三命佐元勋。 
佩玉兼高位，摐金阅上军。威容冠是铁，图画阁名芸。 
人咏甘棠茂，童谣竹马群。悬旌风肃肃，卧辙泪纷纷。 
特达恩难报，升沈路易分。侯嬴不得从，心逐信陵君。　 
 　 

卷三百零四 
 
   
　 
　

　
 　



   卷304_1 【怨妇】刘商 

净扫黄金阶，飞霜皎如雪。下帘弹箜篌，不忍见秋月。主



   卷304_2 【绿珠怨】刘商 

从来上台榭，不敢倚阑干。零落知成血，高楼直下看。古



   卷304_3 【古意】刘商 

达晓寝衣冷，开帷霜露凝。风吹昨夜泪，一片枕前冰。主



   卷304_4 【哭萧抡】刘商 

何处哭故人，青门水如箭。当时水头别，从此不相见。古



   卷304_5 【送从弟赴上都】刘商 

车骑秦城远，囊装楚客贫。月明思远道，诗罢诉何人。主



   卷304_6 【登相国寺阁】刘商 

晴日登临好，春风各望家。垂杨夹城路，客思逐杨花。古



   卷304_7 【酬濬上人采药见寄】刘商 

玉英期共采，云岭独先过。应得灵芝也，诗情一倍多。主



   卷304_8 【曲水寺枳实】刘商 

枳实绕僧房，攀枝置药囊。洞庭山上橘，霜落也应黄。古



   卷304_9 【酬问师】刘商 

虚空无处所，仿佛似琉璃。诗境何人到，禅心又过诗。主



   卷304_10 【殷秀才求诗】刘商 

倾盖见芳姿，晴天琼树枝。连城犹隐石，唯有卞和知。古



   卷304_11 【行营即事】刘商 

万姓厌干戈，三边尚未和。将军夸宝剑，功在杀人多。主



   卷304_12 【送刘寰北归】刘商 

南巢登望县城孤，半是青山半是湖。
知尔素多山水兴，此回归去更来无。



   卷304_13 【送王閈归苏州】刘商 

深山穷谷没人来，邂逅相逢眼渐开。
云鹤洞宫君未到，夕阳帆影几时回。



   卷304_14 【送人往虔州】刘商 

莫叹乘轺道路赊，高楼日日望还家。
人到南康皆下泪，唯君笑向此中花。



   卷304_15 【送僧往湖南（一作送清上人）】刘商 

闲出东林日影斜，稻苗深浅映袈裟。
船到南湖风浪静，可怜秋水照莲花。



   卷304_16 【送元使君自楚移越】刘商 

露冕行春向若耶，野人怀惠欲移家。
东风二月淮阴郡，唯见棠梨一树花。



   卷304_17 【移居深山谢别亲故】刘商 

不食黄精不采薇，葛苗为带草为衣。
孤云更入深山去，人绝音书雁自飞。



   卷304_18 【送王永二首（一作合溪送王永归东郭）】刘商 

君去春山谁共游，鸟啼花落水空流。
如今送别临溪水，他日相思来水头。

绵衣似热夹衣寒，时景虽和春已阑。
诚知暂别那惆怅，明日藤花独自看。



   卷304_19 【送别】刘商 

灞岸青门有弊庐，昨来闻道半丘墟。
陌头空送长安使，旧里无人可寄书。



   卷304_20 【送王贞】刘商 

清阳玉润复多才，邂逅佳期过早梅。
槿花亦可浮杯上，莫待东篱黄菊开。



   卷304_21 【送薛六暂游扬州】刘商 

志在乘轩鸣玉珂，心期未快隐青萝。
广陵行路风尘合，城郭新秋砧杵多。



   卷304_22 【送杨行元赴举】刘商 

晚渡邗沟惜别离，渐看烽火马行迟。
千钧何处穿杨叶，二月长安折桂枝。



   卷304_23 【行营送人】刘商 

鞞鼓喧喧对古城，独寻归鸟马蹄轻。
回来看觅莺飞处，即是将军细柳营。



   卷304_24 【滑州送人先归】刘商 

河水冰消雁北飞，寒衣未足又春衣。
自怜漂荡经年客，送别千回独未归。



   卷304_25 【送濬上人】刘商 

木落前山霜露多，手持寒锡远头陀。
眼看庭树梅花发，不见诗人独咏歌。



   卷304_26 【高邮送弟遇北游】刘商 

门临楚国舟船路，易见行人易别离。
今日送君心最恨，孤帆水下又风吹。



   卷304_27 【送豆卢郎赴海陵】刘商 

烟波极目已沾襟，路出东塘水更深。
看取海头秋草色，一如江上别离心。



   卷304_28 【送女子】刘商 

青娥宛宛聚为裳，乌鹊桥成别恨长。
惆怅梧桐非旧影，不悲鸿雁暂随阳。



   卷304_29 【酬道芬寄画松】刘商 

闻道铅华学沈宁，寒枝淅沥叶青青。
一株将比囊中树，若个年多有茯苓。



   卷304_30 【山翁持酒相访以画松酬之】刘商 

白社风霜惊暮年，铜瓶桑落慰秋天。
怜君意厚留新画，不著松枝当酒钱。



   卷304_31 【题潘师房】刘商 

渡水傍山寻石壁，白云飞处洞门开。
仙人来往行无迹，石径春风长绿苔。



   卷304_32 【谢自然却还旧居】刘商 

仙侣招邀自有期，九天升降五云随。
不知辞罢虚皇日，更向人间住几时。



   卷304_33 【寄李俌】刘商 

挂却衣冠披薜荔，世人应是笑狂愚。
年来渐觉髭须黑，欲寄松花君用无。



   卷304_34 【赠头陀师】刘商 

少壮从戎马上飞，雪山童子未缁衣。
秋山年长头陀处，说我军前射虎归。



   卷304_35 【赠严四草屦】刘商 

轻微菅蒯将何用，容足偷安事颇同。
日入信陵宾馆静，赠君闲步月明中。



   卷304_36 【题刘偃庄】刘商 

何事退耕沧海畔，闲看富贵白云飞。
门前种稻三回熟，县里官人四考归。



   卷304_37 【题黄陂夫人祠】刘商 

苍山云雨逐明神，唯有香名万岁春。
东风三月黄陂水，只见桃花不见人。



   卷304_38 【题道济上人房】刘商 

何处营求出世间，心中无事即身闲。
门外水流风叶落，唯将定性对前山。



   卷304_39 【梨树阴】刘商 

福庭人静少攀援，雨露偏滋影易繁。
磊落紫香香亚树，清阴满地昼当轩。



   卷304_40 【秋蝉声】刘商 

萧条旅舍客心惊，断续僧房静又清。
借问蝉声何所为，人家古寺两般声。



   卷304_41 【归山留别子侄二首】刘商 

车马驱驰人在世，东西南北鹤随云。
莫言贫病无留别，百代簪缨将付君。

不逐浮云不羡鱼，杏花茅屋向阳居。
鹤鸣华表应传语，雁度霜天懒寄书。



   卷304_42 【与湛上人院画松】刘商 

水墨乍成岩下树，摧残半隐洞中云。
猷公曾住天台寺，阴雨猿声何处闻。



   卷304_43 【白沙宿窦常宅观妓】刘商 

扬子澄江映晚霞，柳条垂岸一千家。
主人留客江边宿，十月繁霜见杏花。



   卷304_44 【上巳日两县寮友会集时主邮不遂驰赴辄题以寄方寸】刘商 

踏青看竹共佳期，春水晴山祓禊词。
独坐邮亭心欲醉，樱桃落尽暮愁时。



   卷304_45 【怀张璪】刘商 

苔石苍苍临涧水，阴风袅袅动松枝。
世间唯有张通会，流向衡阳那得知。



   卷304_46 【与于中丞】刘商 

万顷荒林不敢看，买山容足拟求安。
田园失计全芜没，何处春风种蕙兰。



   卷304_47 【袁十五远访山门】刘商 

僻居谋道不谋身，避病桃源不避秦。
远入青山何所见，寒花满径白头人。



   卷304_48 【行营病中】刘商 

心许征南破虏归，可言羸病卧戎衣。
迟迟不见怜弓箭，惆怅秋鸿敢近飞。



   卷304_49 【合谿水涨寄敬山人】刘商 

共爱碧谿临水住，相思来往践莓苔。
而今却欲嫌谿水，雨涨春流隔往来。



   卷304_50 【不羡花】刘商 

惆怅朝阳午又斜，剩栽桃李学仙家。
花开花落人如旧，谁道容颜不及花。



   卷304_51 【醉后】刘商 

春草秋风老此身，一瓢长醉任家贫。
醒来还爱浮萍草，漂寄官河不属人。



   卷304_52 【题水洞二首】刘商 

桃花流出武陵洞，梦想仙家云树春。
今看水入洞中去，却是桃花源里人。

长看岩穴泉流出，忽听悬泉入洞声。
莫摘山花抛水上，花浮出洞世人惊。



   卷304_53 【代人村中悼亡二首】刘商 

花落茅檐转寂寥，魂随暮雨此中销。
迩来庭柳无人折，长得垂枝一万条。

虚室无人乳燕飞，苍苔满地履痕稀。
庭前唯有蔷薇在，花似残妆叶似衣。



   卷304_54 【观猎三首】刘商 

梦非熊虎数年间，驱尽豺狼宇宙闲。
传道单于闻校猎，相期不敢过阴山。

日隐寒山猎未归，鸣弦落羽雪霏霏。
梁园射尽南飞雁，淮楚人惊阳鸟啼。

松月东轩许独游，深恩未报复淹留。
梁园日暮从公猎，每过青山不举头。



   卷304_55 【画石】刘商 

苍藓千年粉绘传，坚贞一片色犹全。
那知忽遇非常用，不把分铢补上天。



   卷304_56 【咏双开莲花】刘商 

菡萏新花晓并开，浓妆美笑面相隈。
西方采画迦陵鸟，早晚双飞池上来。



   卷304_57 【夜闻邻管】刘商 

何事霜天月满空，鹂雏百啭向春风。
邻家思妇更长短，杨柳如丝在管中。



   卷304_58 【山中寄元二侍御二首】刘商 

心期汗漫卧云扃，家计漂零水上萍。
桃李向秋凋落尽，一枝松色独青青。

拖紫锵金济世才，知君倚玉望三台。
深山穷谷无人到，唯有狂愚独自来。



   卷304_59 【上崔十五老丈】刘商 

天汉乘槎可问津，寂寥深景到无因。
看花独往寻诗客，不为经时谒丈人。



   卷304_60 【袁德师求画松】刘商 

柏偃松頫势自分，森梢古意出浮云。
如今眼暗画不得，旧有三株持赠君。



   卷304_61 【早夏月夜问王开】刘商 

清风首夏夜犹寒，嫩笋侵阶竹数竿。
君向苏台长见月，不知何事此中看。



   卷304_62 【裴十六厅即事】刘商 

主人能政讼庭闲，帆影云峰户牖间。
每到夕阳岚翠近，只言篱障倚前山。



   卷304_63 【春日行营即事】刘商 

风引双旌马首齐，曹南战胜日平西。
为儒不解从戎事，花落春深闻鼓鼙。



   卷304_64 【画树后呈濬师】刘商 

翔凤边风十月寒，苍山古木更摧残。
为君壁上画松柏，劲雪严霜君试看。



   卷304_65 【吊从甥】刘商 

日晚河边访茕独，衰柳寒芜绕茅屋。
儿童惊走报人来，孀妇开门一声哭。



   卷304_66 【句】刘商 

邮筒不解献茱萸。（《容斋随笔》）。知

赵侯首带鹿耳巾，规模出自陶弘景。 
（《鹿耳巾歌》。《海录碎事》）。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百零五 
 
   
　 
　

　
 　



   卷305_1 【登城楼作】陈翊 

井邑白云间，严城远带山。沙墟阴欲暮，郊色淡方闲。 
孤径回榕岸，层峦破枳关。寥寥分远望，暂得一开颜。斋



   卷305_2 【宴柏台】陈翊 

华台陈桂席，密榭宴清真。柏叶犹霜气，桃花似汉津。 
青尊照深夕，绿绮映芳春。欲忆相逢后，无言岭海人。古



   卷305_3 【过马侍中亭】陈翊 

草色照双扉，轩车到客稀。苔衣香屐迹，花绶少尘飞。 
薄望怜池净，开畦爱雨肥。相过忘日昃，坐待白云归。知



   卷305_4 【寄邵校书楚苌】陈翊 

爱酒时称僻，高情自不凡。向人方白眼，违俗有青岩。 
云际开三径，烟中挂一帆。相期同岁晚，闲兴与松杉。主



   卷305_5 【龙池春草】陈翊 

青春光凤苑，细草遍龙池。曲渚交蘋叶，回塘惹柳枝。 
因风初苒苒，覆岸欲离离。色带金堤静，阴连玉树移。 
日光浮靃靡，波影动参差。岂比生幽远，芳馨众不知。主



   卷305_6 【郊行示友人】陈翊 

水开长镜引诸峦，春洞花深落翠寒。
醉向丝萝惊自醒，与君清耳听松湍。



   卷305_7 【送别萧二】陈翊 

橘花香覆白蘋洲，江引轻帆入远游。
千里云天风雨夕，忆君不敢再登楼。



   卷305_8 【游仙】刘复 

税驾倚扶桑，逍遥望九州。二老佐轩辕，移戈戮蚩尤。 
功成弃之去，乘龙上天游。天上见玉皇，寿与天地休。 
俯视昆仑宫，五城十二楼。王母何窈眇，玉质清且柔。 
扬袂折琼枝，寄我天东头。相思千万岁，大运浩悠悠。 
安用知吾道，日月不能周。寄音青鸟翼，谢尔碧海流。古



   卷305_9 【寺居清晨】刘复 

高枕对晓月，衣巾清且凉。露华朝未晞，滴沥含虚光。 
隔竹闻汲井，开扉见焚香。幽心感衰病，结念依法王。 
青冥早云飞，杳霭空鸟翔。此情皆有释，悠然知所忘。古



   卷305_10 【出东城】刘复 

步出东城门，独行已彷徨。伊洛泛清流，密林含朝阳。 
芳景虽可瞩，忧怀在中肠。人生几何时，苒苒随流光。 
愿得心所亲，尊酒坐高堂。一为浮沉隔，会合殊未央。 
双戏水中凫，和鸣自翱翔。我无此羽翼，安可以比方。斋



   卷305_11 【经禁城】刘复 

日没路且长，游子欲涕零。荒城无人路，秋草飞寒萤。 
东南古丘墟，莽苍驰郊坰。黄云晦断岸，枯井临崩亭。 
昔人竟何之，穷泉独冥冥。苍苔没碑版，朽骨无精灵。 
俯仰寄世间，忽如流波萍。金石非汝寿，浮生等臊腥。 
不如学神仙，服食求丹经。知



   卷305_12 【出三城留别幕中三判官】刘复 

翔禽托高柯，倦客念主人。恩义有所知，四海同一身。 
况皆旷大姿，翰音见良辰。陈规佐武略，高视据要津。 
常愿投素诚，今果得所申。金罍列四座，广厦无氛尘。 
留连徂暑中，观望历数旬。河山险以固，士卒勇且仁。 
饬装去未归，相追越城闉。愧无青玉案，缄佩永不泯。斋



   卷305_13 【送刘秀才南归（一作陈存诗）】刘复 

鸟啼杨柳垂，此别千万里。古路入商山，春风生灞水。 
停车落日在，罢酒离人起。蓬户寄龙沙，送归情讵已。古



   卷305_14 【送王伦（一作汪伦）】刘复 

春江日未曛，楚客酣送君。翩翩孤黄鹤，万里沧洲云。 
四方各有志，岂得常顾群。山连巴湘远，水与荆吴分。 
清光日修阻，尺素安可论。相思寄梦寐，瑶草空氛氲。古



   卷305_15 【长相思】刘复 

长相思，在桂林，苍梧山远潇湘深。秋堂零泪倚金瑟， 
朱颜摇落随光阴。长宵嘹唳鸿命侣，河汉苍苍隔牛女。 
宁知一水不可渡，况复万山修且阻。彩丝织绮文双鸳， 
昔时赠君君可怜。何言一去瓶落井，流尘歇灭金炉前。斋



   卷305_16 【长歌行】刘复 

淮南木落秋云飞，楚宫商歌今正悲。青春白日不与我， 
当垆举酒劝君持。出门驱驰四方事，徒用辛勤不得意。 
三山海底无见期，百龄世间莫虚弃。 
君不见金城帝业汉家有，东制诸侯欲长久。 
奸雄窃命风尘昏，函谷重关不能守。龙蛇出没经两朝， 
胡虏凭陵大道销。河水东流宫阙尽，五陵松柏自萧萧。古



   卷305_17 【春游曲】刘复 

春风戏狭斜，相见莫愁家。细酌蒲桃酒，娇歌玉树花。 
裁衫催白纻，迎客走朱车。不觉重城暮，争栖柳上鸦。知



   卷305_18 【杂曲】刘复 

宝剑饰文犀，当风似切泥。逢君感意气，贳酒杜陵西。 
赵女颜虽少，宛驹齿正齐。娇多不肯别，更待夜乌啼。主



   卷305_19 【春雨】刘复 

细雨度深闺，莺愁欲懒啼。如烟飞漠漠，似露湿凄凄。 
草色行看靡，花枝暮欲低。晓听钟鼓动，早送锦障泥。斋



   卷305_20 【夕次襄邑】刘复 

何处成吾道，经年远路中。客心犹向北，河水自归东。 
古戍飘残角，疏林振夕风。轻舟难载月，那与故人同。古



   卷305_21 【夏日】刘复 

映日纱窗深且闲，含桃红日石榴殷。银瓶绠转桐花井， 
沉水烟销金博山。文簟象床娇倚瑟，彩奁铜镜懒拈环。 
明朝戏去谁相伴，年少相逢狭路间。古



   卷305_22 【送黄晔明府岳州湘阴赴任（一作刘三复诗）】刘复 

拟占名场第一科，龙门十上困风波。三年护塞从戎远， 
万里投荒失意多。花县到时铜墨贵，叶舟行处水云和。 
遥知布惠苏民后，应向祠堂吊汨罗。古



   卷305_23 【禅门寺暮钟】刘复 

簨簴高悬于阗钟，黄昏发地殷龙宫。
游人忆到嵩山夜，叠阁连楼满太空。



   卷305_24 【同张深秀才游华严寺】冷朝阳 

同游云外寺，渡水入禅关。立扫窗前石，坐看池上山。 
有僧飞锡到，留客话松间。不是缘名利，好来长伴闲。斋



   卷305_25 【中秋与空上人同宿华严寺】冷朝阳 

扫榻相逢宿，论诗旧梵宫。磬声迎鼓尽，月色过山穷。 
庭簇安禅草，窗飞带火虫。一宵何惜别，回首隔秋风。古



   卷305_26 【宿柏岩寺】冷朝阳 

幽寺在岩中，行唯一径通。客吟孤峤月，蝉噪数枝风。 
秋色生苔砌，泉声入梵宫。吾师修道处，不与世间同。知



   卷305_27 【登灵善寺塔】冷朝阳 

飞阁青霞里，先秋独早凉。天花映窗近，月桂拂檐香。 
华岳三峰小，黄河一带长。空闻指归路，烟处有垂杨。主



   卷305_28 【瀑布泉】冷朝阳 

潺湲半空里，霖落石房边。风激珠光碎，山欹练影偏。 
急流难起浪，迸沫只如烟。自古惟今日，凄凉一片泉。斋



   卷305_29 【冬日逢冯法曹话怀】冷朝阳 

分襟二年内，多少事相干。礼乐风全变，尘埃路渐难。 
秋林新叶落，霜月满庭寒。虽喜逢知己，他乡岁又阑。古



   卷305_30 【送唐六赴举】冷朝阳 

秋色生边思，送君西入关。草衰空大野，叶落露青山。 
故国烟霞外，新安道路间。碧霄知己在，香桂月中攀。知



   卷305_31 【送远上人归京】冷朝阳 

夏腊岁方深，思归彻曙吟。未离销雪院，已有过云心。 
寒磬清函谷，孤钟宿华阴。别京游旧寺，月色似双林。主



   卷305_32 【别郎上人】冷朝阳 

过云寻释子，话别更依依。静室开来久，游人到自稀。 
触风香气尽，隔水磬声微。独傍孤松立，尘中多是非。斋



   卷305_33 【立春】冷朝阳 

玉律传佳节，青阳应此辰。土牛呈岁稔，彩燕表年春。 
腊尽星回次，寒馀月建寅。风光行处好，云物望中新。 
流水初销冻，潜鱼欲振鳞。梅花将柳色，偏思越乡人。斋



   卷305_34 【送红线】冷朝阳 

采菱歌怨木兰舟，送客魂销百尺楼。
还似洛妃乘雾去，碧天无际水空流。



   卷305_35 【南至日太史登台书云物】于尹躬 

至日行时令，登台约礼文。官称伯赵氏，色辨五方云。 
昼漏听初发，阳光望渐分。司天为岁备，持简出人群。 
惠爱周微物，生灵荷圣君。长当有嘉瑞，郁郁复纷纷。知



   卷305_36 【赠别二首】柳郴 

江浦程千里，离尊泪数行。无论吴与楚，俱是客他乡。斋

何处最悲辛，长亭临古津。往来舟楫路，前后别离人。主



   卷305_37 【句】柳郴 

他乡生白发，旧国有青山。 
（《贼平后送客还乡》。见《纪事》）。斋



   卷305_38 【望终南春雪】李子卿 

山势抱西秦，初年瑞雪频。色摇鹑野霁，影落凤城春。 
辉耀银峰逼，晶明玉树亲。尚寒由气劲，不夜为光新。 
荆岫全疑近，昆丘宛合邻。馀辉倘可借，回照读书人。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百零六 
 
   
　 
　

　
 　



   卷306_1 【九日登青山】朱湾 

昔人惆怅处，系马又登临。旧地烟霞在，多时草木深。 
水将空合色，云与我无心。想见龙山会，良辰亦似今。斋



   卷306_2 【秋夜宴王郎中宅赋得露中菊】朱湾 

众芳春竞发，寒菊露偏滋。受气何曾异，开花独自迟。 
晚成犹待赏，欲采未过时。忍弃东篱下，看随秋草衰。古



   卷306_3 【奉使设宴戏掷笼筹】朱湾 

今日陪樽俎，良筹复在兹。献酬君有礼，赏罚我无私。 
莫怪斜相向，还将正自持。一朝权入手，看取令行时。知



   卷306_4 【咏双陆骰子】朱湾 

采采应缘白，钻心不为名。掌中犹可重，手下莫言轻。 
有对唯求敌，无私直任争。君看一掷后，当取擅场声。主



   卷306_5 【咏壁上酒瓢呈萧明府】朱湾 

不是难提挈，行藏固有期。安身未得所，开口欲从谁。 
应物心无倦，当垆柄会持。莫将成废器，还有对樽时。斋



   卷306_6 【咏玉】朱湾 

歌玉屡招疑，终朝省复思。既哀黄鸟兴，还复白圭诗。 
请益先求友，将行必择师。谁知不鸣者，独下董生帷。古



   卷306_7 【送陈偃赋得白鸟翔翠微（作赋得白鹤翔翠微送陈偃下第）】朱湾 

不知鸥与鹤，天畔弄晴晖。背日分明见，临川相映微。 
净中云一点，回处雪孤飞。正好南枝住，翩翩何所归。知



   卷306_8 【题段上人院壁画古松】朱湾 

石上盘古根，谓言天生有。安知草木性，变在画师手。 
阴深方丈间，直趣幽且闲。木纹离披势搓捽， 
中裂空心火烧出。扫成三寸五寸枝，便是千年万年物。 
莓苔浓淡色不同，一面死皮生蠹虫。风霜未必来到此， 
气色杳在寒山中。孤标可玩不可取，能使支公道场古。斋



   卷306_9 【逼寒节寄崔七（崔七，湖州崔使君之子）】朱湾 

闲庭只是长莓苔，三径曾无车马来。旅馆尚愁寒食火， 
羁心懒向不然灰。门前下客虽弹铗，溪畔穷鱼且曝腮。 
他日趋庭应问礼，须言陋巷有颜回。斋



   卷306_10 【长安喜雪（一作陈羽诗）】朱湾 

千门万户雪花浮，点点无声落瓦沟。全似玉尘消更积， 
半成冰片结还流。光含晓色清天苑，轻逐微风绕御楼。 
平地已沾盈尺润，年丰须荷富人侯。斋



   卷306_11 【宴杨驸马山亭（一作陈羽诗）】朱湾 

垂杨拂岸草茸茸，绣户窗前花影重。鲙下玉盘红缕细， 
酒开金瓮绿醅浓。中朝驸马何平叔，南国词人陆士龙。 
落日泛舟同醉处，回潭百丈映千峰。斋



   卷306_12 【过宣上人湖上兰若】朱湾 

十年湖上结幽期，偏向东林遇远师。未道姓名童子识， 
不酬言语上人知。闲花落日滋苔径，细雨和烟著柳枝。 
问我别来何所得，解将无事当无为。斋



   卷306_13 【同达奚宰游窦子明仙坛（一作同张明府游仙台）】朱湾 

松桧阴深一径微，中峰石室到人稀。仙官不住青山在， 
故老相传白日飞。华表问栽何岁木，片云留著去时衣。 
今朝茂宰寻真处，暂驻双凫且莫归。斋



   卷306_14 【平陵寓居再逢寒食】朱湾 

几回江上泣途穷，每遇良辰叹转蓬。火燧知从新节变， 
灰心还与故人同。莫听黄鸟愁啼处，自有花开久客中。 
贫病固应无挠事，但将怀抱醉春风。斋



   卷306_15 【寻隐者韦九山人于东溪草堂】朱湾 

寻得仙源访隐沦，渐来深处渐无尘。初行竹里唯通马， 
直到花间始见人。四面云山谁作主，数家烟火自为邻。 
路傍樵客何须问，朝市如今不是秦。斋



   卷306_16 【假摄池州留别东溪隐居】朱湾 

一官仍是假，岂愿数离群。愁鬓看如雪，浮名认是云。 
暂辞南国隐，莫勒北山文。今后松溪月，还应梦见君。古



   卷306_17 【咏柏板】朱湾 

赴节心长在，从绳道可观。须知片木用，莫向散材看。 
空为歌偏苦，仍愁和即难。既能亲掌握，愿得接同欢。知



   卷306_18 【筝柱子】朱湾 

散木今何幸，良工不弃捐。力微惭一柱，材薄仰群弦。 
且喜声相应，宁辞迹屡迁。知音如见赏，雅调为君传。主



   卷306_19 【送李司直归浙东幕兼寄鲍行军…平郡王（一作朱长文诗）】朱湾 

翩翩书记早曾闻，二十年来愿见君。今日相逢悲白发， 
同时几许在青云。人从北固山边去，水到西陵渡口分。 
会作王门曳裾客，为余前谢鲍参军。主



   卷306_20 【七贤庙】朱湾 

常慕晋高士，放心日沈冥。湛然对一壶，土木为我形。 
下马访陈迹，披榛诣荒庭。相看两不言，犹谓醉未醒。 
长啸或可拟，幽琴难再听。同心不共世，空见藓门青。主



   卷306_21 【同清江师月夜听坚正二上人为怀州转法华经歌】朱湾 

若耶谿畔云门僧，夜闲燕坐听真乘。莲花秘偈药草喻， 
二师身住口不住。凿井求泉会到源，闭门避火终迷路。 
前心后心皆此心，梵音妙音柔软音。清泠霜磬有时动， 
寂历空堂宜夜深。向来不寐何所事，一念才生百虑息。 
风翻乱叶林有声，雪映闲庭月无色。玄关密迹难可思， 
醒人悟兮醉人疑。衣中系宝觉者谁，临川内史字得之。斋



   卷306_22 【寒城晚角（滑州作）】朱湾 

高台高高画角雄，五更初发寒城中。寒城北临大河水， 
淇门贼烽隔岸是。长风送过黎阳川，我军气雄贼心死。 
羁人此夜寐不成，万里边情枕上生。乍似陇头戍， 
寒泉幽咽流不住；又如巴江头，啼猿带雨断续愁。 
忽忆嫖姚北征伐，空山宿兵寒对月。一声老将起， 
三奏行人发；冀马为之嘶，朔云为之结。 
二十年来天下兵，到处不曾无此声。洛阳陌，长安路。 
角声朝朝兼暮暮，平居闻之尚难度。何况天山征戍儿， 
云中下营雪里吹。知



   卷306_23 【重阳日陪韦卿宴】朱湾 

何必龙山好，南亭赏不暌。清规陈侯事，雅兴谢公题。 
入座青峰近，当轩远树齐。仙家自有月，莫叹夕阳西。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百零七 
 
   
　 
　

　
 　



   卷307_1 【忆长安·四月】丘丹 

忆长安，四月时，南郊万乘旌旗。尝酎玉卮更献， 
含桃丝笼交驰。芳草落花无限，金张许史相随。主



   卷307_2 【状江南·季冬】丘丹 

江南季冬月，红蟹大如l4。湖水龙为镜，炉峰气作烟。古



   卷307_3 【和韦使君秋夜见寄】丘丹 

露滴梧叶鸣，秋风桂花发。中有学仙侣，吹箫弄山月。主



   卷307_4 【奉酬韦苏州使君】丘丹 

久作烟霞侣，暂将簪组亲。还同褚伯玉，入馆忝州人。古



   卷307_5 【和韦使君听江笛送陈侍御】丘丹 

离樽闻夜笛，寥亮入寒城。月落车马散，凄恻主人情。主



   卷307_6 【奉酬韦使君送归山之作】丘丹 

侧闻郡守至，偶乘黄犊出。不别桃源人，一见经累日。 
蝉鸣念秋稼，兰酌动离瑟。临水降麾幢，野艇才容膝。 
参差碧山路，目送江帆疾。涉海得骊珠，栖梧惭凤质。 
愧非郑公里，归扫蒙笼室。知



   卷307_7 【奉酬重送归山】丘丹 

卖药有时至，自知来往疏。遽辞池上酌，新得山中书。 
步出芙蓉府，归乘觳觫车。猥蒙招隐作，岂愧班生庐。主



   卷307_8 【经湛长史草堂（一作题湛长史旧居）】丘丹 

身退谢名累，道存嘉止足。设醴降华幡，挂冠守空谷。 
偶寻野外寺，仰慕贤者躅。不见昔簪裾，犹有旧松竹。 
烟霞虽异世，风韵如在瞩。余即江海上，归辙青山曲。主



   卷307_9 【萧山祗园寺】丘丹 

东晋许征君，西方彦上人。生时犹定见，悟后了前因。 
灵塔多年古，高僧苦行频。碑存才记日，藤老岂知春。 
车骑归萧詧，云林识许询。千秋不相见，悟定是吾身。主



   卷307_10 【奉使过石门观瀑】丘丹 

溪上望悬泉，耿耿云中见。披榛上岩岫，峭壁正东面。 
千仞泻联珠，一潭喷飞霰。嵯rU满山响，坐觉炎氛变。 
照日类虹霓，从风似绡练。灵奇既天造，惜处穷海甸。 
吾祖昔登临，谢公亦游衍。王程惧淹泊，下磴空延眷。 
千里雷尚闻，峦回树葱蒨。此来共贱役，探讨愧前彦。 
永欲洗尘缨，终当惬此愿。斋



   卷307_11 【秋夕宿石门馆】丘丹 

暝从石门宿，摇落四岩空。潭月漾山足，天河泻涧中。 
杉松寒似雨，猿鸟夕惊风。独卧不成寝，苍然想谢公。古



   卷307_12 【状江南·孟夏】贾弇 

江南孟夏天，慈竹笋如编。蜃气为楼阁，蛙声作管弦。主



   卷307_13 【状江南·仲秋】沈仲昌 

江南仲秋天，驔鼻大如船。雷是樟亭浪，苔为界石钱。古



   卷307_14 【忆长安·正月】谢良辅 

忆长安，正月时，和风喜气相随。献寿彤庭万国， 
烧灯青玉五枝。终南往往残雪，渭水处处流澌。知



   卷307_15 【忆长安·十二月】谢良辅 

忆长安，腊月时，温泉彩仗新移。瑞气遥迎凤辇， 
日光先暖龙池。取酒虾蟆陵下，家家守岁传卮。主



   卷307_16 【状江南·仲春】谢良辅 

江南仲春天，细雨色如烟。丝为武昌柳，布作石门泉。古



   卷307_17 【状江南·孟冬】谢良辅 

江南孟冬天，荻穗软如绵。绿绢芭蕉裂，黄金橘柚悬。主



   卷307_18 【忆长安·二月】鲍防 

忆长安，二月时，玄鸟初至禖祠。百啭宫莺绣羽， 
千条御柳黄丝。更有曲江胜地，此来寒食佳期。斋



   卷307_19 【状江南·孟春】鲍防 

江南孟春天，荇叶大如钱。白雪装梅树，青袍似葑田。知



   卷307_20 【杂感】鲍防 

汉家海内承平久，万国戎王皆稽首。天马常衔苜蓿花， 
胡人岁献葡萄酒。五月荔枝初破颜，朝离象郡夕函关。 
雁飞不到桂阳岭，马走先过林邑山。甘泉御果垂仙阁， 
日暮无人香自落。远物皆重近皆轻，鸡虽有德不如鹤。古



   卷307_21 【送薛补阙入朝（一作鲍溶诗）】鲍防 

平原门下十馀人，独受恩多未杀身。每叹陆家兄弟少， 
更怜杨氏子孙贫。柴门岂断施行马，鲁酒那堪醉近臣。 
赖有军中遗令在，犹将谈笑对风尘。古



   卷307_22 【人日陪宣州范中丞…范侍御传真宴东峰亭（一作鲍溶诗）】鲍防 

人日春风绽早梅，谢家兄弟看花来。吴姬对酒歌千曲， 
秦女留人酒百杯。丝柳向空轻婉转，玉山看日渐裴回。 
流光易去欢难得，莫厌频频上此台。古



   卷307_23 【上巳寄孟中丞（一作鲍溶诗）】鲍防 

世间禊事风流处，镜里云山若画屏。
今日会稽王内史，好将宾客醉兰亭。



   卷307_24 【秋暮忆中秋夜与王璠侍御赏月，因怆远离聊以奉寄】鲍防 

前月月明夜，美人同远光。清尘一以间，今夕坐相忘。 
风落芙蓉露，疑馀绣被香。斋



   卷307_25 【元日早朝行】鲍防 

乾元发生春为宗，盛德在木斗建东。东方岁星大明宫， 
南山喜气摇晴空。望云五等舞万玉，献寿一声出千峰。 
文昌随彩礼乐正，太平下直旌旗红。师旷应律调黄钟， 
王良运策调时龙。玄冥无事归朔土，青帝放身入朱宫。 
九韶九变五声里，四方四友一身中。天何言哉乐无穷， 
广成彭祖为三公。野臣潜随击壤老，日下鼓腹歌可封。古



   卷307_26 【忆长安·三月】杜奕 

忆长安，三月时，上苑遍是花枝。青门几场送客， 
曲水竟日题诗。骏马金鞭无数，良辰美景追随。知



   卷307_27 【忆长安·六月】郑概 

忆长安，六月时，风台水榭逶迤。朱果雕笼香透， 
分明紫禁寒随。尘惊九衢客散，赭珂滴沥青骊。主



   卷307_28 【状江南·孟秋】郑概 

江南孟秋天，稻花白如毡。素腕惭新藕，残妆妒晚莲。古



   卷307_29 【忆长安·七月】陈元初 

忆长安，七月时，槐花点散罘罳。七夕针楼竞出， 
中元香供初移。绣毂金鞍无限，游人处处归迟。知



   卷307_30 【忆长安·八月】吕渭 

忆长安，八月时，阙下天高旧仪。衣冠共颁金镜， 
犀象对舞丹墀。更爱终南灞上，可怜秋草碧滋。主



   卷307_31 【状江南·仲冬】吕渭 

江南仲冬天，紫蔗节如鞭。海将盐作雪，出用火耕田。古



   卷307_32 【贞元十一年知贡举挠阁不能定去留寄诗前主司】吕渭 

独坐贡闱里，愁多芳草生。仙翁昨日事，应见此时情。主



   卷307_33 【皇帝移晦日为中和节】吕渭 

皇心不向晦，改节号中和。淑气同风景，嘉名别咏歌。 
湔裙移旧俗，赐尺下新科。历象千年正，酺醵四海多。 
花随春令发，鸿度岁阳过。天地齐休庆，欢声欲荡波。主



   卷307_34 【经湛长史草堂】吕渭 

岩居旧风景，人世今成昔。木落古山空，猿啼秋月白。 
谁同西府僚，几谢南平客。摧残松桂老，萧散烟云夕。 
迹留异代远，境入空门寂。惟有草堂僧，陈诗在石壁。主



   卷307_35 【忆长安·九月】范灯 

忆长安，九月时，登高望见昆池。上苑初开露菊， 
芳林正献霜梨。更想千门万户，月明砧杵参差。斋



   卷307_36 【状江南·季夏】范灯 

江南季夏天，身热汗如泉。蚊蚋成雷泽，袈裟作水田。知



   卷307_37 【忆长安·十月】樊珣 

忆长安，十月时，华清士马相驰。万国来朝汉阙， 
五陵共猎秦祠。昼夜歌钟不歇，山河四塞京师。主



   卷307_38 【状江南·仲夏】樊珣 

江南仲夏天，时雨下如川。卢橘垂金弹，甘蕉吐白莲。古



   卷307_39 【忆长安·十一月】刘蕃 

忆长安，子月时，千官贺至丹墀。御苑雪开琼树， 
龙堂冰作瑶池。兽炭毡炉正好，貂裘狐白相宜。知



   卷307_40 【状江南·季秋】刘蕃 

江南季秋天，栗熟大如拳。枫叶红霞举，苍芦白浪川。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百零八 
 
   
　 
　

　
 　



   卷308_1 【太寥歌】张志和 

化元灵哉，碧虚清哉，红霞明哉。冥哉茫哉， 
惟化之工无疆哉。斋



   卷308_2 【空洞歌】张志和 

无自而然，自然之元；无造而化，造化之端。廓然悫然， 
其形团圞。反尔之视，绝尔之思，可以观。古



   卷308_3 【渔父歌】张志和 

西塞山前白鹭飞，桃花流水鳜鱼肥。青箬笠，绿蓑衣， 
斜风细雨不须归。知

钓台渔父褐为裘，两两三三舴艋舟。能纵棹，惯乘流， 
长江白浪不曾忧。斋

霅谿湾里钓渔翁，舴艋为家西复东。江上雪，浦边风， 
笑著荷衣不叹穷。知

松江蟹舍主人欢，菰饭莼羹亦共餐。枫叶落，荻花乾， 
醉宿渔舟不觉寒。斋

青草湖中月正圆，巴陵渔父棹歌连。钓车子，橛头船， 
乐在风波不用仙。知



   卷308_4 【上巳日忆江南禊事】张志和 

黄河西绕郡城流，上巳应无祓禊游。
为忆渌江春水色，更随宵梦向吴洲。



   卷308_5 【渔父】张志和 

八月九月芦花飞，南谿老人重钓归。秋山入帘翠滴滴， 
野艇倚槛云依依。却把渔竿寻小径，闲梳鹤发对斜晖。 
翻嫌四皓曾多事，出为储皇定是非。斋



   卷308_6 【和答弟志和渔父歌】张松龄 

乐是风波钓是闲，草堂松径已胜攀。太湖水，洞庭山， 
狂风浪起且须还。古



   卷308_7 【歌（太和中复州有一老僧云是陆弟子，常讽此歌）】陆羽 

不羡黄金罍，不羡白玉杯；不羡朝入省，不羡暮入台； 
惟羡西江水，曾向金陵城下来。知



   卷308_8 【会稽东小山】陆羽 

月色寒潮入剡溪，青猿叫断绿林西。
昔人已逐东流去，空见年年江草齐。



   卷308_9 【句】陆羽 

辟疆旧林间，怪石纷相向。（玩月辟疆园，见《纪事》）知

绝涧方险寻，乱岩亦危造。（见《海录碎事》）古

泻从千仞石，寄逐九江船。（题康王谷泉，见《统志》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百零九 
 
   
　 
　

　
 　



   卷309_1 【寒食寄李补阙】郭郧 

兰陵士女满晴川，郊外纷纷拜古埏。万井闾阎皆禁火， 
九原松柏自生烟。人间后事悲前事，镜里今年老去年。 
介子终知禄不及，王孙谁肯一相怜。主



   卷309_2 【仲月赏花】韦同则 

梅花似雪柳含烟，南地风光腊月前。
把酒且须拚却醉，风流何必待歌筵。



   卷309_3 【西亭暇日书怀十二韵献上相公（亭为衡镇蜀时构）】李夷简 

胜赏不在远，怃然念玄搜。兹亭有殊致，经始富人侯。 
澄澹分沼沚，萦回间林丘。荷香夺芳麝，石溜当鸣球。 
抚俗来康济，经邦去咨谋。宽明洽时论，惠爱闻甿讴。 
代斫岂容易，守成获优游。文翁旧学校，子产昔田畴。 
琬琰富佳什，池台想旧游。谁言矜改作，曾是日增修。 
宪省忝陪属，岷峨嗣徽猷。提携当有路，勿使滞刀州。知



   卷309_4 【城南访裴氏昆季】李约 

相思起中夜，夙驾访柴荆。早雾桑柘隐，晓光溪涧明。 
村蹊蒿棘间，往往断新耕。贫野烟火微，昼无乌鸢声。 
田头逢饷人，道君南山行。南山千里峰，尽是相思情。 
野老无拜揖，村童多裸形。相呼看车马，颜色喜相惊。 
荒圃鸡豚乐，雨墙禾莠生。欲君知我来，壁上空书名。斋



   卷309_5 【岁日感怀】李约 

曙气变东风，蟾壶夜漏穷。新春几人老，旧历四时空。 
身贱悲添岁，家贫喜过冬。称觞惟有感，欢庆在儿童。古



   卷309_6 【从军行三首】李约 

看图闲教阵，画地静论边。乌垒天西戍，鹰姿塞上川。 
路长唯算月，书远每题年。无复生还望，翻思未别前。知

栅壕三面斗，箭尽举烽频。营柳和烟暮，关榆带雪春。 
边城多老将，碛路少归人。杀尽金河卒，年年添塞尘。斋

候火起雕城，尘沙拥战声。游军藏汉帜，降骑说蕃情。 
霜落滹沱浅，秋深太白明。嫖姚方虎视，不觉说添兵。知



   卷309_7 【赠韦况】李约 

我有心中事，不与韦三说。秋夜洛阳城，明月照张八。斋



   卷309_8 【观祈雨】李约 

桑条无叶土生烟，箫管迎龙水庙前。
朱门几处看歌舞，犹恐春阴咽管弦。



   卷309_9 【江南春】李约 

池塘春暖水纹开，堤柳垂丝间野梅。
江上年年芳意早，蓬瀛春色逐潮来。



   卷309_10 【过华清宫】李约 

君王游乐万机轻，一曲霓裳四海兵。
玉辇升天人已尽，故宫犹有树长生。



   卷309_11 【病中宿宜阳馆闻雨】李约 

难眠夏夜抵秋赊，帘幔深垂窗烛斜。
风吹桐竹更无雨，白发病人心到家。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十 
 
   
　 
　

　
 　



   卷310_1 【江南曲】于鹄 

偶向江边采白蘋，还随女伴赛江神。
众中不敢分明语，暗掷金钱卜远人。



   卷310_2 【山中寄樊仆射（一作寄襄阳樊司空）】于鹄 

却忆东溪日，同年事鲁儒。僧房闲共宿，酒肆醉相扶。 
天畔双旌贵，山中病客孤。无谋还有计，春谷种桑榆。知



   卷310_3 【题宇文裔山寺读书院】于鹄 

读书林下寺，不出动经年。草阁连僧院，山厨共石泉。 
云庭无履迹，龛壁有灯烟。年少今头白，删诗到几篇。主



   卷310_4 【赠兰若僧】于鹄 

一身禅诵苦，洒扫古花宫。静室门常闭，深萝月不通。 
悬灯乔木上，鸣磬乱幡中。附入高僧传，长称二远公。斋



   卷310_5 【题邻居】于鹄 

僻巷邻家少，茅檐喜并居。蒸梨常共灶，浇薤亦同渠。 
传屐朝寻药，分灯夜读书。虽然在城市，还得似樵渔。古



   卷310_6 【山中自述】于鹄 

三十无名客，空山独卧秋。病多知药性，年长信人愁。 
萤影竹窗下，松声茅屋头。近来心更静，不梦世间游。知



   卷310_7 【山中寄韦钲】于鹄 

懒成身病日，因醉卧多时。送客出谿少，读书终卷迟。 
幽窗闻坠叶，晴景见游丝。早晚来收药，门前有紫芝。主



   卷310_8 【南谿书斋】于鹄 

茅屋往来久，山深不置门。草生垂井口，花落拥篱根。 
入院将雏鸟，寻萝抱子猿。曾逢异人说，风景似桃源。斋



   卷310_9 【夜会李太守宅（一作宿太守李公宅）】于鹄 

郡斋常夜扫，不卧独吟诗。把烛近幽客，升堂戴接z5。
微风吹冻叶，馀雪落寒枝。明日逢山伴，须令隐者知。古



   卷310_45 【题柏台山僧】于鹄 

上方唯一室，禅定对山容。行道临孤壁，持斋听远钟。 
枯藤离旧树，朽石落高峰。不向云间见，还应梦里逢。知



   卷310_46 【寄续尊师】于鹄 

得道任发白，亦逢城市游。新经天上取，稀药洞中收。 
春木带枯叶，新蒲生漫流。年年望灵鹤，常在此山头。主



   卷310_47 【题南峰褚道士】于鹄 

得道南山久，曾教四皓棋。闭门医病鹤，倒箧养神龟。 
松际风长在，泉中草不衰。谁知茅屋里，有路向峨嵋。斋



   卷310_48 【赠不食姑】于鹄 

不食非关药，天生是女仙。见人还起拜，留伴亦开田。 
无窟寻溪宿，兼衣扫叶眠。不知何代女，犹带剪刀钱。古



   卷310_49 【送李明府归别业】于鹄 

寄家丹水边，归去种春田。白发无知己，空山又一年。 
鹿裘长酒气，茅屋有茶烟。亦拟辞人世，何溪有瀑泉。知



   卷310_50 【题树下禅师】于鹄 

久行多不定，树下是禅床。寂寂心无住，年年日自长。 
虫蛇同宿涧，草木共经霜。已见南人说，天台有旧房。主



   卷310_51 【宿王尊师隐居】于鹄 

夜爱云林好，寒天月里行。青牛眠树影，白犬吠猿声。 
一磬山院静，千灯谿路明。从来此峰客，几个得长生。斋



   卷310_52 【题服柏先生】于鹄 

服柏不飞炼，闲眠闭草堂。有泉唯盥漱，留火为焚香。 
新雨闲门静，孤松满院凉。仍闻枕中术，曾授汉淮王。古



   卷310_53 【哭凌霄山光上人】于鹄 

身没碧峰里，门人改葬期。买山寻主远，垒塔化人迟。 
鬼火穿空院，秋萤入素帷。黄昏溪路上，闻哭竺乾师。知



   卷310_54 【途中寄杨涉】于鹄 

萧萧卢荻晚，一径入荒陂。日色云收处，蛙声雨歇时。 
前村见来久，羸马自行迟。闻作王门客，应闲白接z5。主



   卷310_45 【送韦判官归蓟门】于鹄 

桑干归路远，闻说亦愁人。有雪常经夏，无花空到春。 
下营云外火，收马月中尘。白首从戎客，青衫未离身。斋



   卷310_46 【出塞】于鹄 

葱岭秋尘起，全军取月支。山川引行阵，蕃汉列旌旗。 
转战疲兵少，孤城外救迟。边人逢圣代，不见偃戈时。古

微雪军将出，吹笳天未明。观兵登古戍，斩将对双旌。 
分阵瞻山势，潜兵制马鸣。如今青史上，已有灭胡名。主

单于骄爱猎，放火到军城。乘月调新马，防秋置远营。 
空山朱戟影，寒碛铁衣声。度水逢胡说，沙阴有伏兵。古



   卷310_47 【赠李太守】于鹄 

几年为郡守，家似布衣贫。沽酒迎幽客，无金与近臣。 
捣茶书院静，讲易药堂春。归阙功成后，随车有野人。知



   卷310_48 【送张司直入单于（一作送客游边）】于鹄 

若过并州北，谁人不忆家。寒深无伴侣，路尽有平沙。 
碛冷唯逢雁，天春不见花。莫随征将意，垂老事轻车。主



   卷310_49 【惜花】于鹄 

夜来花欲尽，始惜两三枝。早起寻稀处，闲眠记落时。 
蕊焦蜂自散，蒂折蝶还移。攀著殷勤别，明年更有期。斋



   卷310_50 【春山居】于鹄 

独来多任性，惟与白云期。深处花开尽，迟眠人不知。 
水流山暗处，风起月明时。望见南峰近，年年懒更移。古



   卷310_51 【游瀑泉寺】于鹄 

日夕寻未遍，古木寺高低。粉壁犹遮岭，朱楼尚隔溪。 
厨窗通涧鼠，殿迹立山鸡。更有无人处，明朝独向西。知



   卷310_52 【送宫人入道归山】于鹄 

十岁吹箫入汉宫，看修水殿种芙蓉。自伤白发辞金屋， 
许著黄衣向玉峰。解语老猿开晓户，学飞雏鹤落高松。 
定知别后宫中伴，应听缑山半夜钟。知



   卷310_53 【巴女谣】于鹄 

巴女骑牛唱竹枝，藕丝菱叶傍江时。
不愁日暮还家错，记得芭蕉出槿篱。



   卷310_54 【公子行】于鹄 

少年初拜大长秋，半醉垂鞭见列侯。马上抱鸡三市斗， 
袖中携剑五陵游。玉箫金管迎归院，锦袖红妆拥上楼。 
更向院西新买宅，月波春水入门流。斋



   卷310_55 【长安游】于鹄 

久卧长安春复秋，五侯长乐客长愁。绣帘朱毂逢花住， 
锦幨银珂触雨游。何处少年吹玉笛，谁家鹦鹉语红楼。 
年年只是看他贵，不及南山任白头。斋



   卷310_56 【别齐太守】于鹄 

花里南楼春夜寒，还如王屋上天坛。
归山不道无明月，谁共相从到晓看。



   卷310_57 【登古城】于鹄 

独上闲城却下迟，秋山惨惨冢累累。
当时还有登城者，荒草如今知是谁。



   卷310_58 【哭刘夫子】于鹄 

近问南州客，云亡已数春。痛心曾受业，追服恨无亲。 
孀妇归乡里，书斋属四邻。不知经乱后，奠祭有何人。古



   卷310_59 【醉后寄山中友人】于鹄 

昨日山家春酒浓，野人相劝久从容。独忆卸冠眠细草， 
不知谁送出深松。都忘醉后逢廉度，不省归时见鲁恭。 
知己尚嫌身酩酊，路人应恐笑龙钟。古



   卷310_60 【温泉僧房】于鹄 

云里前朝寺，修行独几年。山村无施食，盥漱亦安禅。 
古塔巢溪鸟，深房闭谷泉。自言曾入室，知处梵王天。知



   卷310_61 【题美人】于鹄 

秦女窥人不解羞，攀花趁蝶出墙头。
胸前空带宜男草，嫁得萧郎爱远游。



   卷310_62 【寻李暹】于鹄 

任性常多出，人来得见稀。市楼逢酒住，野寺送僧归。 
檐下悬秋叶，篱头晒褐衣。门前南北路，谁肯入柴扉。古



   卷310_63 【寻李逸人旧居】于鹄 

旧隐松林下，冲泉入两涯。琴书随弟子，鸡犬在邻家。 
茅屋长黄菌，槿篱生白花。幽坟无处访，恐是入烟霞。知



   卷310_64 【赠碧玉】于鹄 

新绣笼裙豆蔻花，路人笑上返金车。
霓裳禁曲无人解，暗问梨园弟子家。



   卷310_65 【舟中月明夜闻笛】于鹄 

浦里移舟候信风，芦花漠漠夜江空。
更深何处人吹笛，疑是孤吟寒水中。



   卷310_66 【送迁客二首】于鹄 

得罪谁人送，来时不到家。白头无侍子，多病向天涯。 
莽苍凌江水，黄昏见塞花。如今贾谊赋，不漫说长沙。主

流人何处去，万里向江州。孤驿瘴烟重，行人巴草秋。 
上帆南去远，送雁北看愁。遍问炎方客，无人得白头。古



   卷310_67 【赠王道者（一作赠隐者）】于鹄 

去寻长不出，门似绝人行。床下石苔满，屋头秋草生。 
学琴寒月短，写易晚窗明。唯到黄昏后，溪中闻磬声。知



   卷310_68 【题合溪乾洞（又见刘商集，题作题潘师房）】于鹄 

渡水傍山寻绝壁，白云飞处洞天开。
仙人来往行无迹，石径春风长绿苔。



   卷310_69 【过张老园林（一作村园）】于鹄 

身老无修饰，头巾用白纱。开门朝扫径，辇水夜浇花。 
药气闻深巷，桐阴到数家。不愁还酒债，腰下有丹砂。古



   卷310_70 【寓意（一作荆南陪楚尚书惜落花）】于鹄 

自小看花长不足，江边寻得数株红。
黄昏人散东风起，吹落谁家明月中。



   卷310_71 【哭王都护】于鹄 

老将明王识，临终拜上公。告哀乡路远，助葬戍城空。 
素幔朱门里，铭旌秋巷中。史官如不滥，独传说英雄。斋



   卷310_72 【饯司农宋卿立太尉碑了还江东】于鹄 

追立新碑日，怜君苦一身。远移深涧石，助立故乡人。 
草色荒坟绿，松阴古殿春。平生心已遂，归去得垂纶。古



   卷310_73 【送唐大夫让节归山（一作送唐中丞入道）】于鹄 

年老功成乞罢兵，玉阶匍匐进双旌。朱门鸳瓦为仙观， 
白领狐裘出帝城。侍女休梳官样髻，蕃童新改道家名。 
到时浸发春泉里，犹梦红楼箫管声。古



   卷310_74 【买山吟】于鹄 

买得幽山属汉阳，槿篱疏处种桄榔。
唯有猕猴来往熟，弄人抛果满书堂。



   卷310_75 【古词三首】于鹄 

素丝带金地，窗间掬飞尘。偷得凤凰钗，门前乞行人。古

新长青丝发，哑哑言语黠。随人敲铜镜，街头救明月。斋

东家新长儿，与妾同时生。并长两心熟，到大相呼名。主



   卷310_76 【秦越人洞中咏】于鹄 

扁鹊得仙处，传是西南峰。年年山下人，长见骑白龙。 
洞门黑无底，日夜唯雷风。清斋将入时，戴星兼抱松。 
石径阴且寒，地响知远钟。似行山林外，闻叶履声重。 
低碍更俯身，渐远昼夜同。时时白蝙蝠，飞入茅衣中。 
行久路转窄，静闻水淙淙。但愿逢一人，自得朝天宫。古



   卷310_77 【宿西山修下元斋咏】于鹄 

幽人在何处，松桧深冥冥。西峰望紫云，知处安期生。 
沐浴溪水暧，新衣礼仙名。脱屐入静堂，绕像随礼行。 
碧纱笼寒灯，长幡缀金铃。林下听法人，起坐枯叶声。 
启奏修律仪，天曙山鸟鸣。分行布菅茅，列坐满中庭。 
持斋候撞钟，玉函散宝经。焚香开卷时，照耀金室明。 
投简石洞深，称过上帝灵。学道能苦心，自古无不成。知



   卷310_78 【过凌霄洞天谒张先生祠】于鹄 

戢戢乱峰里，一峰独凌天。下看如尖高，上有十里泉。 
志人爱幽深，一住五十年。悬牍到其上，乘牛耕药田。 
衣食不下求，乃是云中仙。山僧独知处，相引冲碧烟。 
断崖昼昏黑，槎臬横只椽。面壁攀石棱，养力方敢前。 
累歇日已没，始到茅堂边。见客不问谁，礼质无周旋。 
醉卧枕欹树，寒坐展青毡。折松扫藜床，秋果颜色鲜。 
炼蜜敲石炭，洗澡乘瀑泉。白犬舐客衣，惊走闻腥膻。 
乃知轩冕徒，宁比云壑眠。古



   卷310_79 【早上凌霄第六峰入紫谿礼白鹤观祠】于鹄 

路转第六峰，传是十里程。放石试浅深，eg壁蛇鸟惊。 
欲下先襞衣，路底避枯茎。回途歇嵌窟，整带重冠缨。 
及到紫石溪，晻晻已天明。渐近神仙居，桂花湿溟溟。 
阴苔无人踪，时得白鹤翎。忽然见朱楼，象牌题玉京。 
沈沈五云影，香风散萦萦。清斋上玉堂，窗户悬水精。 
青童撞金屑，杵臼声丁丁。膻腥遥问谁，稽首称姓名。 
若容在溪口，愿乞残雪英。古



   卷310_80 【山中访道者（一作入白芝溪寻黄尊师）】于鹄 

触烟入溪口，岸岸唯柽栎。其中尽碧流，十里不通屐。 
出林山始转，绝径缘峭壁。把藤借行势，侧足凭石脉。 
gS牙断行处，光滑猿猱迹。忽然风景异，乃到神仙宅。 
天晴茅屋头，残云蒸气白。隔窗梳发声，久立闻吹笛。 
抱琴出门来，不顾人间客。山院不洒扫，四时自虚寂。 
落叶埋长松，出地才数尺。曾读上清经，知注长生籍。 
愿示不死方，何山有琼液。古



   卷310_81 【寄卢俨员外秋衣词】于鹄 

寄远空以心，心诚亦难知。箧中有秋帛，裁作远客衣。 
缝制虽女功，尽度手自持。容貌常目中，长短不复疑。 
斜缝密且坚，游客多尘缁。意欲都无言，浣濯耐岁时。 
殷勤托行人，传语慎勿遗。别来年已老，亦闻鬓成丝。 
纵然更相逢，握手唯是悲。所寄莫复弃，愿见长相思。主



   卷310_82 【种树】于鹄 

一树新栽益四邻，野夫如到旧山春。
树成多是人先老，垂白看他攀折人。



   卷310_83 【哭李暹（一作赵嘏诗）】于鹄 

驱马街中哭送君，灵车碾雪隔城闻。
唯有山僧与樵客，共舁孤榇入幽坟。



   卷310_84 【古挽歌】于鹄 

双辙出郭门，绵绵东西道。送死多于生，几人得终老。 
见此切肺肝，不如归山好。不闻哀哭声，默默安怀抱。 
时尽从物化，又免生忧挠。世间寿者稀，尽为悲伤恼。主

送哭谁家车，灵幡紫带长。青童抱何物，明月与香囊。知

可惜罗衣色，看舁入水泉。莫愁埏道暗，烧漆得千年。古

阴风吹黄蒿，挽歌度秋水。车马却归城，孤坟月明里。斋



   卷310_85 【悼孩子】于鹄 

年长始一男，心亦颇自娱。生来岁未周，奄然却归无。 
裸送不以衣，瘗埋于中衢。乳母抱出门，所生亦随呼。 
婴孩无哭仪，礼经不可逾。亲戚相问时，抑悲空叹吁。 
襁褓在旧床，每见立踟蹰。静思益伤情，畏老为独夫。主



   卷310_86 【别旧山】于鹄 

旧伴同游尽却回，云中独宿守花开。
自是去人身渐老，暮山流水任东来。



   卷310_87 【寄周恽】于鹄 

家在荒陂长似秋，蓼花芹叶水虫幽。
去年相伴寻山客，明月今宵何处游。



   卷310_88 【野田行（一作李益诗）】于鹄 

日暮出古城，野田何茫茫。寒狐上孤冢，鬼火烧白杨。 
昔人未为泉下客，若到此中还断肠。斋



   卷310_89 【塞上曲（一作出塞曲）】于鹄 

行人朝走马，直走蓟城傍。蓟城通汉北，万里别吴乡。 
海上一烽火，沙中百战场。军书发上郡，春色度河阳。 
袅袅汉宫柳，青青胡地桑。琵琶出塞曲，横笛断君肠。斋



   卷310_90 【襄阳寒食】于鹄 

烟水初销见万家，东风吹柳万条斜。
大堤欲上谁相伴，马踏春泥半是花。



   卷310_91 【泛舟入后谿（一作羊士谔诗）】于鹄 

雨馀芳草净沙尘，水绿沙平一带春。
唯有啼鹃似留客，桃花深处更无人。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十一 
 
   
　 
　

　
 　



   卷311_1 【宝剑篇】刘长川 

宝剑不可得，相逢几许难。今朝一度见，赤色照人寒。 
匣里星文动，环边月影残。自然神鬼伏，无事莫空弹。斋



   卷311_2 【将赴东都上李相公】刘长川 

四海兵初偃，平津阁正开。谁知大炉下，还有不然灰。知



   卷311_3 【寄邢逸人】郑常 

羡君无外事，日与世情违。地僻人难到，溪深鸟自飞。 
儒衣荷叶老，野饭药苗肥。畴昔江湖意，而今忆共归。主



   卷311_4 【送头陀上人赴庐山寺】郑常 

僧家无住著，早晚出东林。得道非真相，头陀是苦心。 
持斋山果熟，倚锡野云深。溪寺谁相待，香花与梵音。斋



   卷311_5 【谪居汉阳白沙口阻雨，因题驿亭】郑常 

汉阳无远近，见说过湓城。云雨经春客，江山几日程。 
终随鸥鸟去，只待海潮生。前路逢渔父，多惭问姓名。古



   卷311_6 【穆陵路】陈存 

西游匣长剑，日暮湘楚间。歇马上秋草，逢人问故关。 
孤村绿塘水，旷野白云山。方念此中去，何时此路还。知



   卷311_7 【清溪馆作】陈存 

指途清溪里，左右唯深林。云蔽望乡处，雨愁为客心。 
遇人多物役，听鸟时幽音。何必沧浪水，庶兹浣尘襟。主



   卷311_8 【寓居武丁馆】陈存 

暑雨飘已过，凉飙触幽衿。虚馆无喧尘，绿槐多昼阴。 
俯视古苔积，仰聆早蝉吟。放卷一长想，闭门千里心。斋



   卷311_9 【楚州赠别周愿侍御】陈存 

漂泊楚水来，舍舟坐高馆。途穷在中路，孤征慕前伴。 
风雨一留宿，关山去欲懒。淮南木叶飞，夜闻广陵散。古



   卷311_10 【送刘秀才南归（一作刘复诗）】陈存 

鸟啼杨柳垂，此别千万里。古路入商山，春风去灞水。 
停车落日在，罢酒离人起。蓬户寄龙沙，送归情讵已。知



   卷311_11 【丹阳作（一作朱彬诗）】陈存 

暂入新丰市，犹闻旧酒香。抱琴沽一醉，尽日卧垂杨。斋



   卷311_12 【早行】王观 

鸡唱催人起，又生前去愁。路明残月在，山露宿云收。 
村店烟火动，渔家灯烛幽。趋名与趋利，行役几时休。古



   卷311_13 【赠营妓】崔瓘 

寒檐寂寂雨霏霏，候馆萧条烛烬微。
只有今宵同此宴，翠娥佯醉欲先归。



   卷311_14 【酒席赋得匏瓢】郑审 

华阁与贤开，仙瓢自远来。幽林尝伴许，陋巷亦随回。 
挂影怜红壁，倾心向绿杯。何曾斟酌处，不使玉山颓。斋



   卷311_15 【奉使巡检两京路种果树事毕入秦因咏】郑审 

圣德周天壤，韶华满帝畿。九重承涣汗，千里树芳菲。 
陕塞馀阴薄，关河旧色微。发生和气动，封植众心归。 
春露条应弱，秋霜果定肥。影移行子盖，香扑使臣衣。 
入径迷驰道，分行接禁闱。何当扈仙跸，攀折奉恩辉。主



   卷311_16 【丹阳作（一作陈存诗）】朱彬 

暂入新丰市，犹闻旧酒香。抱琴沽一醉，尽日卧垂杨。古



   卷311_17 【采桑】李彦远 

采桑畏日高，不待春眠足。攀条有馀态，那矜貌如玉。 
千金岂不赠，五马空踯躅。何以变真性，幽篁雪中绿。知



   卷311_18 【章仇公席上咏真珠姬（章仇公，大历中蜀州刺史）】范元凯 

神女初离碧玉阶，彤云犹拥牡丹鞋。
应知子建怜罗袜，顾步裴回拾翠钗。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十二 
 
   
　 
　

　
 　



   卷312_1 【烂柯山四首·最高顶】刘迥 

白云引策杖，苔径谁往还。渐见松树偃，时闻鸟声闲。 
豁然喧氛尽，独对万重山。斋



   卷312_2 【烂柯山四首·石桥】刘迥 

石桥架绝壑，苍翠横鸟道。凭槛云脚下，颓阳日犹蚤。 
霓裳倘一遇，千载长不老。古



   卷312_3 【烂柯山四首·仙人棋】刘迥 

灵境偶一寻，洞天碧云上。烂柯有遗迹，羽客何由访。 
日暮怅欲还，晴烟满千嶂。知



   卷312_4 【烂柯山四首·石室二禅师】刘迥 

绳床宴坐久，石窟绝行迹。能在人代中，遂将人代隔。 
白云风飏飞，非欲待归客。主



   卷312_5 【前年春与独孤常州兄花时为别倏已三年矣…抒情聊以奉寄】李幼卿 

近日霜毛一番新，别时芳草两回春。不堪花落花开处， 
况是江南江北人。薄宦龙钟心懒慢，故山寥落水奫沦。 
缘君爱我疵瑕少，愿窃仁风寄老身。主



   卷312_6 【游烂柯山四首】李幼卿 

拂雾理孤策，薄霄眺层岑。迥升烟雾外，豁见天地心。 
物象不可及，迟回空咏吟。斋

巨石何崔嵬，横桥架山顶。傍通日月过，仰望虹霓迥。 
圣者开津梁，谁能度兹岭。知

二仙自围棋，偶与樵夫会。仙家异人代，俄顷千年外。 
笙鹤何时还，仪形尚相对。斋

石室过云外，二僧俨禅寂。不语对空山，无心向来客。 
作礼未及终，忘循旧形迹。知



   卷312_7 【游烂柯山四首】李深 

寻源路不迷，绝顶与云齐。坐引群峰小，平看万木低。 
双林春色上，正有子规啼。主

嵌空横洞天，磅礴倚崖巘。宛如虹势出，可赏不可转。 
真兴得津梁，抽簪永游衍。古

羽客无姓名，仙棋但闻见。行看负薪客，坐使桑田变。 
怀古正怡然，前山早莺啭。主

稽首期发蒙，吾师岂无说。安禅即方丈，演法皆寂灭。 
鸣磬雨花香，斋堂饭松屑。古



   卷312_8 【游烂柯山】羊滔 

步登春岩里，更上最远山。聊见宇宙阔，遂令身世闲。 
清辉赏不尽，高驾何时还。知

石梁耸千尽，高盼出林□。亘壑蹑丹虹，排云弄清影。 
路期访道客，游衍空井井。斋

采薪穷冥搜，深路转清映。安知洞天里，偶坐得棋圣。 
至今追灵迹，可用陶静性。知

沙门何处人，携手俱灭迹。深入不动境，乃知真圆寂。 
有时归罗浮，白日见飞锡。斋



   卷312_9 【游烂柯山】薛戎 

登岩已寂历，绝顶更岧峣。响像如天近，窥临与世遥。 
悠然畅心目，万虑一时销。古

圣游本无迹，留此示津梁。架险知何适，遗名但不亡。 
只今成佛宇，化度果难量。主

二仙行自适，日月徒迁徙。不语寄手谈，无心引樵子。 
蒙分一丸药，相偶穷年祀。古

仙山习禅处，了知通李释。昔作异时人，今成相对寂。 
便是不二门，自生瞻仰意。主



   卷312_10 【游烂柯山】谢勮 

独凌清景出，下视众山中。云日遥相对，川原无不通。 
自致高标末，何心待驭风。斋

宛演横半规，穹崇翠微上。云扃掩苔石，千古无人赏。 
宁知后贤心，登此共来往。知

仙弈示樵夫，能言忘归路。因看斧柯烂，孙子发已素。 
孰云遗迹久，举意如旦暮。斋

仙僧会真要，应物常渊默。惟将无住理，转与信人说。 
月影清江中，可观不可得。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十三 
 
   
　 
　

　
 　



   卷313_1 【奉和圣制三日书怀因以示百寮】崔元翰 

佳节上元巳，芳时属暮春。流觞想兰亭，捧剑传金人。 
风轻水初绿，日迟花更新。天文信昭回，皇道颇敷陈。 
恭己每从俭，清心常保真。戒兹游衍乐，书以示群臣。古



   卷313_2 【奉和圣制重阳旦日百寮曲江宴示怀】崔元翰 

偶圣睹昌期，受恩惭弱质。幸逢良宴会，况是清秋日。 
远岫对壶觞，澄澜映簪绂。炮羔备丰膳，集凤调鸣律。 
薄劣厕英豪，欢娱忘衰疾。平皋行雁下，曲渚双凫出。 
沙岸菊开花，霜枝果垂实。天文见成象，帝念资勤恤。 
探道得玄珠，斋心居特室。岂如横汾唱，其事徒骄逸。主



   卷313_3 【奉和圣制中元日题奉敬寺】崔元翰 

妙道非本说，殊途成异名。圣人得其要，俱以化群生。 
凤吹从上苑，龙宫连外城。花鬘列后殿，云车驻前庭。 
松竹含新秋，轩窗有馀清。缅怀崆峒事，须继箫管声。 
离相境都寂，忘言理更精。域中信称大，天下乃为轻。 
屈己由济物，尧心岂所荣。古



   卷313_4 【奉和登玄武楼观射即事书怀赐孟涉应制】崔元翰 

宁岁常有备，殊方靡不宾。禁营列武卫，帝座彰威神。 
讲事一临幸，加恩遍抚巡。城高凤楼耸，场迥兽侯新。 
饮羽连百中，控弦逾六钧。拣材尽爪士，受任皆信臣。 
光赏文藻丽，便繁心膂亲。复如观太清，昭烂垂芳辰。斋



   卷313_5 【清明节郭侍御偶与李侍御孔校书王秀才…呈马十八郎丞公】崔元翰 

山色入层城，钟声临复岫。乘闲息边事，探异怜春候。 
曲阁下重阶，回廊遥对霤。石间花遍落，草上云时覆。 
钻火见樵人，饮泉逢野兽。道情亲法侣，时望登朝右。 
执宪纠奸邪，刊书正讹谬。茂才当时选，公子生人秀。 
赠答继篇章，欢娱重朋旧。垂帘独衰疾，击缶酬金奏。知



   卷313_6 【杂言奉和圣制至承光院见自生藤感其得地因以成咏应制】崔元翰 

新藤正可玩，得地又蓬时。罗生密叶交绿蔓， 
欲布清阴垂紫蕤。已带朝光暖，犹含轻露滋。 
遥依千华殿，稍上万年枝。馀芳连桂树，积润傍莲池。 
岂如幽谷无人见，空覆荒榛杂兔丝。圣心对此应有感， 
隐迹如斯谁复知。怀贤劳永叹，比物赋新诗。 
聘丘园，访茅茨，为谢中林士，王道本无私。主



   卷313_7 【雨中对后檐丛竹】崔元翰 

含风摇砚水，带雨拂墙衣。乍似秋江上，渔家半掩扉。古



   卷313_8 【赋得沈珠于泉】独孤良器 

皎洁沈泉水，荧煌照乘珠。沈非将宝契，还与不贪符。 
风折璿成浪，空涵影似浮。深看星并入，静向月同无。 
光价怜时重，亡情信道枢。不应无胫至，自为暗投殊。古



   卷313_9 【雪席口占】高崇文 

崇文宗武不崇文，提戈出塞号将军。
那个髇儿射雁落，白毛空里乱纷纷。



   卷313_10 【行县至浮查山寺】罗珦 

三十年前此布衣，鹿鸣西上虎符归。行时宾从过前寺， 
到处松杉长旧围。野老竞遮官道拜，沙鸥遥避隼旟飞。 
春风一宿琉璃地，自有泉声惬素机。主



   卷313_11 【赋四相诗·中书令汉阳王张柬之】皇甫澈 

周历革元命，天步值艰阻。烈烈张汉阳，左袒清诸武。 
休明神器正，文物旧仪睹。南向翊大君，西宫朝圣母。 
茂勋镂钟鼎，鸿劳食茅土。至今称五王，卓立迈万古。主



   卷313_12 【赋四相诗·中书令钟绍京】皇甫澈 

景龙仙驾远，中禁奸衅结。谋猷叶圣朝，披鳞奋英节。 
青宫阊阖启，涤秽氛沴灭。紫气重昭回，皇天新日月。 
从容庙堂上，肃穆人神悦。唐元佐命功，辉焕何烈烈。主



   卷313_13 【赋四相诗·礼部尚书门下侍郎平章事李岘】皇甫澈 

时来遇明圣，道济宁邦国。猗欤瑚琏器，竭我股肱力。 
进贤黜不肖，错枉举诸直。宦官既却坐，权奸亦移职。 
载践每若惊，三已无愠色。昭昭垂宪章，来世实作则。主



   卷313_14 【赋四相诗·门下侍郎平章事王缙】皇甫澈 

舟楫济巨川，山河资秀气。服膺究儒业，屈指取高位。 
北征戮骄悍，东守辑携贰。论道致巍巍，持衡无事事。 
知己不易遇，宰相固有器。瞻事华壁中，来者谁其嗣。主



   卷313_15 【上巳泛舟得迟字】张登 

令节推元巳，天涯喜有期。初筵临泛地，旧俗祓禳时。 
枉渚潮新上，残春日正迟。竹枝游女曲，桃叶渡江词。 
风鹢今方退，沙鸥亦未疑。且同山简醉，倒载莫褰帷。主



   卷313_16 【送王主簿游南海】张登 

平生推久要，留滞共三年。明日东南路，穷荒雾露天。 
旷怀常寄酒，素业不言钱。道在贫非病，时来丑亦妍。 
过山乘蜡屐，涉海附楼船。行矣无为恨，宗门有大贤。主



   卷313_17 【重阳宴集同用寒字】张登 

锡宴逢佳节，穷荒亦共欢。恩深百日泽，雨借九秋寒。 
望气人谣洽，临风客以难。座移山色在，杯尽菊香残。 
欲识投醪遍，应从落帽看。还宵须命烛，举首谢三官。主



   卷313_18 【仲秋夜郡内西亭对月】张登 

天高月满影悠悠，一夜炎荒并觉秋。气与露清凝众草， 
色如霜白怯轻裘。高临华宇还知隙，静映长江不共流。 
□直西倾河汉曙，遗风犹想武昌楼。主



   卷313_19 【冬至夜郡斋宴别前华阴卢主簿】张登 

虎宿方冬至，鸡人积夜筹。相逢一尊酒，共结两乡愁。 
王俭花为府，卢谌幄内璆。明朝更临水，怅望岭南流。斋



   卷313_20 【小雪日戏题绝句】张登 

甲子徒推小雪天，刺梧犹绿槿花然。
融和长养无时歇，却是炎洲雨露偏。



   卷313_21 【招客游寺】张登 

江城吏散卷春阴，山寺鸣钟隔雨深。
招取遗民赴僧社，竹堂分坐静看心。



   卷313_22 【句】张登 

孤高齐帝石，萧洒晋亭峰。（见《漳州名胜志》）。知

境旷穷山外，城标涨海头。古



   卷313_23 【陪韩退之、窦贻、周同寻刘尊师不遇，得师字】韦执中 

早尚逍遥境，常怀汗漫期。星郎同访道，羽客杳何之。 
物外求仙侣，人间失我师。不知柯烂者，何处看围棋。知



   卷313_24 【寻人偶题】邵真 

日昃不复午，落花难归树。人生能几何，莫厌相逢遇。斋



   卷313_25 【墙阴残雪】何频瑜 

积雪还因地，墙阴久尚残。影添斜月白，光借夕阳寒。 
皎洁开帘近，清荧步履看。状花飞著树，如玉不成盘。 
冰薄方宁及，霜浓比亦难。谁怜高卧处，岁暮叹袁安。斋



   卷313_26 【题度支杂事典庭中柏树】骆浚 

干耸一条青玉直，叶铺千叠绿云低。
争如燕雀偏巢此，却是鸳鸯不得栖。



   卷313_27 【梢云（一作曹松）】罗让 

殊质资灵贶，凌空发瑞云。梢梢含树彩，郁郁动霞文。 
不比因风起，全非触石分。叶光闲泛滟，枝杪静氛氲。 
隐见心无宰，裴回庆自君。翻飞如可托，长愿在横汾。知



   卷313_28 【闰月定四时】罗让 

月闰随寒暑，畴人定职司。馀分将考日，积算自成时。 
律候行宜表，阴阳运不欺。气薰灰琯验，数扐卦辞推。 
六律文明序，三年理暗移。当知岁功立，唯是奉无私。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十四 
 
   
　 
　

　
 　



   卷314_1 【享文恭太子庙乐章】陈京 

歌以德发，声以乐贵。乐善名存，追仙礼异。 
鸾旌拱修，凤鸣合次。神听皇慈，仲月皆至。知



   卷314_2 【步虚词十九首】韦渠牟 

玉简真人降，金书道箓通。烟霞方蔽日，云雨已生风。 
四极威仪异，三天使命同。那将人世恋，不去上清宫。主

羽驾正翩翩，云鸿最自然。霞冠将月晓，珠珮与星连。 
镂玉留新诀，雕金得旧编。不知飞鸾鹤，更有几人仙。古

上帝求仙使，真符取玉郎。三才闲布象，二景郁生光。 
骑吏排龙虎，笙歌走凤凰。天高人不见，暗入白云乡。主

鸾鹤共裴回，仙官使者催。香花三洞启，风雨百神来。 
凤篆文初定，龙泥印已开。何须生羽翼，始得上瑶台。古

羽节忽排烟，苏君已得仙。命风驱日月，缩地走山川。 
几处留丹灶，何时种玉田。一朝骑白虎，直上紫微天。主

静发降灵香，思神意智长。虎存时促步，龙想更成章。 
扣齿风雷响，挑灯日月光。仙云在何处，仿佛满空堂。古

几度游三洞，何方召百神。风云皆守一，龙虎亦全真。 
执节仙童小，烧香玉女春。应须绝岩内，委曲问皇人。主

上法杳无营，玄修似有情。道宫琼作想，真帝玉为名。 
召岳驰旌节，驱雷发吏兵。云车降何处，斋室有仙卿。古

羽卫一何鲜，香云起暮烟。方朝太素帝，更向玉清天。 
凤曲凝犹吹，龙骖俨欲前。真文几时降，知在永和年。主

大道何年学，真符此日催。还持金作印，未要玉为台。 
羽节分明授，霞衣整顿裁。应缘五云使，教上列仙来。古

独自授金书，萧条咏紫虚。龙行还当马，云起自成车。 
九转风烟合，千年井灶馀。参差从太一，寿等混元初。主

道学已通神，香花会女真。霞床珠斗帐，金荐玉舆轮。 
一室心偏静，三天夜正春。灵官竟谁降，仙相有夫人。古

上界有黄房，仙家道路长。神来知位次，乐变叶宫商。 
竞把琉璃盏，都倾白玉浆。霞衣最芬馥，苏合是灵香。主

珠佩紫霞缨，夫人会八灵。太霄犹有观，绝宅岂无形。 
暮雨裴回降，仙歌宛转听。谁逢玉妃辇，应检九真经。古

西海辞金母，东方拜木公。云行疑带雨，星步欲凌风。 
羽袖挥丹凤，霞巾曳彩虹。飘飖九霄外，下视望仙宫。主

玉树杂金花，天河织女家。月邀丹凤舄，风送紫鸾车。 
雾縠笼绡带，云屏列锦霞。瑶台千万里，不觉往来赊。古

舞凤凌天出，歌麟入夜听。云容衣眇眇，风韵曲泠泠。 
扣齿端金简，焚香检玉经。仙宫知不远，只近太微星。主

紫府与玄洲，谁来物外游。无烦骑白鹿，不用驾青牛。 
金化颜应驻，云飞鬓不秋。仍闻碧海上，更用玉为楼。古

辔鹤复骖鸾，全家去不难。鸡声随羽化，犬影入云看。 
酿玉当成酒，烧金且转丹。何妨五色绶，次第给仙官。主



   卷314_3 【览外生卢纶诗，因以示此】韦渠牟 

卫玠清谈性最强，明时独拜正员郎。关心珠玉曾无价， 
满手琼瑶更有光。谋略久参花府盛，才名常带粉闱香。 
终期内殿联诗句，共汝朝天会柏梁。主



   卷314_4 【赠窦五判官】韦渠牟 

故旧相逢三两家，爱君兄弟有声华。文辉锦彩珠垂露， 
逸兴江天绮散霞。美玉自矜频献璞，真金难与细披沙。 
终须撰取新诗品，更比芙蓉出水花。主



   卷314_5 【湖上闲居（一作闲居湖上）】窦参 

避影将息阴，自然知音稀。向来深林中，偶亦有所窥。 
飞鸟口衔食，引雏上高枝。高枝但各有，安知宜不宜。 
止止复何云，物情何自私。主



   卷314_6 【迁谪江表久未归】窦参 

一自经放逐，裴回无所从。便为寒山云，不得随飞龙。 
名岂不欲保，归岂不欲早。苟无三月资，难适千里道。 
离心与羁思，终日常草草。人生年几齐，忧苦即先老。 
谁能假羽翼，使我畅怀抱。知



   卷314_7 【登潜山观】窦参 

山势欲相抱，一条微径盘。攀萝歇复行，始得凌仙坛。 
闻道葛夫子，此中炼还丹。丹成五色光，服之生羽翰。 
灵草空自绿，馀霞谁共餐。至今步虚处，犹有孤飞鸾。 
幽幽古殿门，下压浮云端。万丈水声落，四时松色寒。 
既入无何乡，转嫌人事难。终当远尘俗，高卧从所安。斋



   卷314_8 【淮西席上醉歌】卢群 

祥瑞不在凤凰麒麟，太平须得边将忠臣。卫霍真诚奉主， 
貔虎十万一身。江河潜注息浪，蛮貊款塞无尘。 
但得百寮师长肝胆，不用三军罗绮金银。斋



   卷314_9 【天池晚棹】韦皋 

雨霁天池生意足，花间谁咏采莲曲。舟浮十里芰荷香， 
歌发一声山水绿。春暧鱼抛水面纶，晚晴鹭立波心玉。 
扣舷归载月黄昏，直至更深不假烛。斋



   卷314_10 【赠何遐】韦皋 

腰间宝剑七星文，掌上弯弓挂六钧。
箭发□云双雁落，始知秦地有将军。



   卷314_11 【忆玉箫】韦皋 

黄雀衔来已数春，别时留解赠佳人。
长江不见鱼书至，为遣相思梦入秦。



   卷314_12 【观翟玉妓】李愿 

女郎闺阁春，抱瑟坐花茵。艳粉宜斜烛，羞蛾惨向人。 
寄情摇玉柱，流眄整罗巾。幸以芳香袖，承君宛转尘。古



   卷314_13 【思妇】李愿 

良人久不至，惟恨锦屏孤。憔悴衣宽日，空房问女巫。主



   卷314_14 【徐州使院赋】王智兴 

三十年前老健儿，刚被郎中遣作诗。
江南花柳从君咏，塞北烟尘我独知。



   卷314_15 【茶山诗】袁高 

禹贡通远俗，所图在安人。后王失其本，职吏不敢陈。 
亦有奸佞者，因兹欲求伸。动生千金费，日使万姓贫。 
我来顾渚源，得与茶事亲。氓辍耕农耒，采采实苦辛。 
一夫旦当役，尽室皆同臻。扪葛上欹壁，蓬头入荒榛。 
终朝不盈掬，手足皆鳞皴。悲嗟遍空山，草木为不春。 
阴岭芽未吐，使者牒已频。心争造化功，走挺糜鹿均。 
选纳无昼夜，捣声昏继晨。众工何枯栌，俯视弥伤神。 
皇帝尚巡狩，东郊路多堙。周回绕天涯，所献愈艰勤。 
况减兵革困，重兹固疲民。未知供御馀，谁合分此珍。 
顾省忝邦守，又惭复因循。茫茫沧海间，丹愤何由申。知



   卷314_16 【送惟详律师自越之义兴】崔子向 

阳羡诸峰顶，何曾异剡山。雨晴人到寺，木落夜开关。 
缝衲纱灯亮，看心锡仗闲。西方知有社，未得与师还。主



   卷314_17 【上鲍大夫（防）】崔子向 

行尽江南塞北时，无人不诵鲍家诗。
东堂桂树何年折，直至如今少一枝。



   卷314_18 【题越王台】崔子向 

越井岗头松柏老，越王台上生秋草。
古木多年无子孙，牛羊践踏成官道。



   卷314_19 【赠韩退之】张署 

九疑峰畔二江前，恋阙思乡日抵年。白简趋朝曾并命， 
苍梧左宦一联翩。鲛人远泛渔舟水，鵩鸟闲飞露里天。 
涣汗几时流率土，扁舟西下共归田。主



   卷314_20 【享惠昭太子庙乐章（请神）】归登 

嘉荐既陈，祀事孔明。间歌在堂，万舞在庭。 
外则尽物，内则尽诚。凤笙如闻，歆其洁精。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十五 
 
   
　 
　

　
 　



   卷315_1 【剡溪行却寄新别者】朱放 

潺湲寒溪上，自此成离别。回首望归人，移舟逢暮雪。 
频行识草树，渐老伤年发。唯有白云心，为向东山月。斋



   卷315_2 【九日陪刘中丞宴昌乐寺送梁廷评】朱放 

独坐三台妙，重阳百越间。水心观远俗，霜气入秋山。 
不弃遗簪旧，宁辞落帽还。仍闻西上客，咫尺谒天颜。古



   卷315_3 【经故贺宾客镜湖道士观】朱放 

已得归乡里，逍遥一外臣。那随流水去，不待镜湖春。 
雪里登山屐，林间漉酒巾。空馀道士观，谁是学仙人。知



   卷315_4 【送著公归越（一作皇甫曾诗）】朱放 

谁能愁此别，到越会相逢。长忆云门寺，门前千万峰。 
石床埋积雪，山路倒枯松。莫学白道士，无人知去踪。主



   卷315_5 【秣陵送客入京】朱放 

秣陵春已至，君去学归鸿。绿水琴声切，青袍草色同。 
鸟喧金谷树，花满洛阳宫。日日相思处，江边杨柳风。斋



   卷315_6 【灵门寺赠灵一上人】朱放 

所思劳旦夕，惆怅去湘东。禅客知何在，春山几处同。 
独行残雪里，相见暮云中。请住东林寺，弥年事远公。古



   卷315_7 【江上送别】朱放 

浦边新见柳摇时，北客相逢只自悲。惆怅空知思后会， 
艰难不敢料前期。行看汉月愁征战，共折江花怨别离。 
向夕孤城分首处，寂寥横笛为君吹。古



   卷315_8 【归桐庐旧居寄严长史（一作章八元诗）】朱放 

昨辞天子棹归舟，家在桐庐忆旧丘。三月暖时花竞发， 
两溪分处水争流。近闻江老传乡语，遥见家山减旅愁。 
或在醉中逢夜雪，怀贤应向剡川游。古



   卷315_9 【竹】朱放 

青林何森然，沈沈独曙前。出墙同淅沥，开户满婵娟。 
箨卷初呈粉，苔侵乱上钱。疏中思水过，深处若山连。 
叠夜常栖露，清朝乍有蝉。砌阴迎缓策，檐翠对欹眠。 
迸笋双分箭，繁梢一向偏。月过惊散雪，风动极闻泉。 
幽谷添诗谱，高人欲制篇。萧萧意何恨，不独往湘川。主



   卷315_10 【铜雀妓】朱放 

恨唱歌声咽，愁翻舞袖迟。西陵日欲暮，是妾断肠时。古



   卷315_11 【毗陵留别】朱放 

别离非一处，此处最伤情。白发将春草，相随日日生。主



   卷315_12 【题竹林寺】朱放 

岁月人间促，烟霞此地多。殷勤竹林寺，能得几回过。古



   卷315_13 【答陆澧】朱放 

松叶堪为酒，春来酿几多。不辞山路远，踏雪也相过。主



   卷315_14 【杨子津送人】朱放 

今朝杨子津，忽见五溪人。老病无馀事，丹砂乞五斤。古



   卷315_15 【山中谒皇甫曾】朱放 

寻源路已尽，笑入白云间。不解乘轺客，那知有此山。主



   卷315_16 【剡山夜月（一题剡溪舟行）】朱放 

月在沃洲山上，人归剡县溪边。 
漠漠黄花覆水，时时白鹭惊船。斋



   卷315_17 【九日与杨凝、崔淑期登江上山会有故不得往因赠之】朱放 

欲从携手登高去，一到门前意已无。
那得更将头上发，学他年少插茱萸。



   卷315_18 【山中听子规（一作顾况诗）】朱放 

幽人自爱山中宿，又近葛洪丹井西。
窗中有个长松树，半夜子规来上啼。



   卷315_19 【乱后经淮阴岸】朱放 

荒村古岸谁家在，野水浮云处处愁。
唯有河边衰柳树，蝉声相送到扬州。



   卷315_20 【送张山人】朱放 

知君住处足风烟，古寺荒村在眼前。
便欲移家逐君去，唯愁未有买山钱。



   卷315_21 【别李季兰】朱放 

古岸新花开一枝，岸傍花下有分离。
莫将罗袖拂花落，便是行人肠断时。



   卷315_22 【游石涧寺】朱放 

闻道幽深石涧寺，不逢流水亦难知。
莫道山僧无伴侣，猕猴长在古松枝。



   卷315_23 【新安所居答相访人所居萧使君为制】朱放 

谢公见我多愁疾，为我开门对碧山。
君若欲来看猿鸟，不须争把桂枝攀。



   卷315_24 【送魏校书】朱放 

长恨江南足别离，几回相送复相随。
杨花撩乱扑流水，愁杀人行知不知。



   卷315_25 【送温台】朱放 

眇眇天涯君去时，浮云流水自相随。
人生一世长如客，何必今朝是别离。



   卷315_26 【句】朱放 

爱彼云外人，求取涧底泉。斋

风吹芭蕉拆，鸟啄梧桐落。（并《诗式》）。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十六 
 
   
　 
　

　
 　



   卷316_1 【古意】武元衡 

蜀国春与秋，岷江朝夕流。长波东接海，万里至扬州。 
开门面淮甸，楚俗饶欢宴。舞榭黄金梯，歌楼白云面。 
荡子未言归，池塘月如练。知



   卷316_2 【塞下曲】武元衡 

草枯马蹄轻，角弓劲如石。骄虏初欲来，风尘暗南国。 
走檄召都尉，星火剿羌狄。吾身许报主，何暇避锋镝。 
白露湿铁衣，半夜待攻击。龙沙早立功，名向燕然勒。知



   卷316_3 【独不见】武元衡 

荆门一柱观，楚国三休殿。环珮俨神仙，辉光生顾盼。 
春风细腰舞，明月高堂宴。梦泽水连云，渚宫花似霰。 
俄惊白日晚，始悟炎凉变。别岛异波潮，离鸿分海县。 
南北断相闻，叹嗟独不见。古



   卷316_4 【旬假南亭寄熊郎中】武元衡 

旬休屏戎事，凉雨北窗眠。江城一夜雨，万里绕山川。 
草木散幽气，池塘鸣早蝉。妍芳落春后，旅思生秋前。 
红槿粲庭艳，绿蒲繁渚烟。行歌独谣酌，坐发朱丝弦。 
哀玉不可扣，华烛徒湛然。闻君乐林卧，郡阁旷周旋。 
酬对龙象侣，灌注清泠泉。如何无碍智，犹苦病缠牵。主



   卷316_5 【晨兴寄赠窦使君（一作晨兴赠友，寄呈窦使君）】武元衡 

江陵岁方晏，晨起眄庭柯。白露伤红叶，清风断绿萝。 
徇时真气索，念远怀忧多。夙昔乐山意，纵横南浦波。 
有美婵娟子，百虑攒双蛾。缄情郁不舒，幽行骈复罗。 
为予歌苦寒，酌酒朱颜酡。世事浮云变，功名将奈何。知



   卷316_6 【秋日对酒】武元衡 

行年过始衰，秋至独先悲。事往怜神魄，感深滋涕洟。 
百忧纷在虑，一醉兀无思。宝瑟拂尘匣，徽音凝朱丝。 
幽圃蕙兰气，烟窗松桂姿。我乏济时略，杖节抚藩维。 
山川大兵后，牢落空城池。惊沙犹振野，绿草生荒陂。 
物变风雨顺，人怀天地慈。春耕事秋战，戎马去封陲。 
波澜暗超忽，坚白亦磷缁。客有自嵩颍，重征栖隐期。 
丹诀学仙晚，白云归谷迟。君恩不可报，霜露绕南枝。知



   卷316_7 【安邑里中秋怀寄高员外】武元衡 

原宪素非贫，嵇康自寡欲。守道识通穷，达命齐荣辱。 
庭梧变葱蒨，篱菊扬芳馥。坠叶翻夕霜，高堂瞬华烛。 
况兹寒夜永，复叹流年促。感物思殷勤，怀贤心踯躅。 
雄词封禅草，丽句阳春曲。高德十年兄，异才千里足。 
咫尺邈雪霜，相望如琼玉。欲识岁寒心，松筠更秋绿。斋



   卷316_8 【送唐次】武元衡 

都门去马嘶，灞水春流浅。青槐驿路长，白日离尊晚。 
望望烟景微，草色行人远。古



   卷316_9 【秋夜雨中怀友】武元衡 

庭空雨鸣骄，天寒雁啼苦。青灯淡吐光，白发悄无语。 
几年不与联床吟，君方客吴我犹楚。知



   卷316_10 【望夫石】武元衡 

佳名望夫处，苔藓封孤石。万里水连天，巴江暮云碧。 
湘妃泣下竹成斑，子规夜啼江树白。主



   卷316_11 【行路难】武元衡 

君不见道傍废井傍开花，原是昔年骄贵家。 
几度美人来照影，濯纤笑引银瓶绠。风飘雨散今奈何， 
绣闼雕甍绿苔多。笙歌鼎沸君莫矜，豪奢未必长多金。 
休说编氓朴无耻，至竟终须合天理。非故败他却成此， 
苏张终作多言鬼。行路难，路难不在九折湾。古



   卷316_12 【长相思】武元衡 

长相思，陇云愁，单于台上望伊州。雁书绝，蝉鬓秋。 
行人天一畔，暮雨海西头。殷勤大河水，东注不还流。知



   卷316_13 【出塞作】武元衡 

夙驾逾人境，长驱出塞垣。边风引去骑，胡沙拂征辕。 
奏笳山月白，结阵瘴云昏。虽云风景异华夏， 
亦喜地理通楼烦。白羽矢飞先火炮，黄金甲耀夺朝暾。 
要须洒扫龙沙净，归谒明光一报恩。古



   卷316_14 【桃源行送友】武元衡 

武陵川径入幽遐，中有鸡犬秦人家，家傍流水多桃花。 
桃花两边种来久，流水一通何时有。垂条落蕊暗春风， 
夹岸芳菲至山口。岁岁年年能寂寥，林下青苔日为厚。 
时有仙鸟来衔花，曾无世人此携手。可怜不知若为名， 
君往从之多所更。古驿荒桥平路尽，崩湍怪石小溪行。 
相见维舟登览处，红堤绿岸宛然成。多君此去从仙隐， 
令人晚节悔营营。古



   卷316_15 【长安叙怀寄崔十五】武元衡 

延首直城西，花飞绿草齐。迢遥隔山水，怅望思游子。 
百啭黄鹂细雨中，千条翠柳衡门里。门对长安九衢路， 
愁心不惜芳菲度。风尘冉冉秋复春，钟鼓喧喧朝复暮。 
汉家宫阙在中天，紫陌朝臣车马连。萧萧霓旌合仙仗， 
悠悠剑佩入炉烟。李广少时思报国，终军未遇敢论边。 
无媒守儒行，荣悴纷相映。家甚长卿贫，身多公干病。 
不知身病竟如何，懒向青山眠薜萝。鸡黍空多元伯惠， 
琴书不见子猷过。超名累岁与君同，自叹还随鹢退风。 
闻说唐生子孙在，何当一为问穷通。主



   卷316_16 【兵行褒斜谷作】武元衡 

古地接龟沙，边风送征雁。霜明草正腓，峰逼日易晏。 
集旅布嵌谷，驱马历层涧。岷河源涉屡，蜀甸途行惯。 
矢橐弧室岂领军，儋爵食禄由从宦。注意奏凯赴都畿， 
速令提兵还石坂。三川顿使气象清，卖刀买犊消忧患。知



   卷316_17 【西亭早秋送徐员外】武元衡 

鼎铉辞台座，麾幢领益州。曲池连月晓，横角满城秋。 
有美皇华使，曾同白社游。今年重相见，偏觉艳歌愁。主



   卷316_18 【送徐员外还京（一作使还上都）】武元衡 

九折朱轮动，三巴白露生。蕙兰秋意晚，关塞别魂惊。 
宝瑟连宵怨，金罍尽醉倾。旄头星未落，分手辘轳鸣。斋



   卷316_19 【送柳郎中（一作柳侍御，一作李侍郎）裴起居】武元衡 

沱江水绿波，喧鸟去乔柯。南浦别离处，东风兰杜多。 
长亭春婉娩，层汉路蹉跎。会有归朝日，班超奈老何。古



   卷316_20 【八月十五酬从兄常望月有怀】武元衡 

坐爱圆景满，况兹秋夜长。寒光生露草，夕韵出风篁。 
地远惊金奏，天高失雁行。如何北楼望，不得共池塘。知



   卷316_21 【酬太常从兄留别（一作送太常十二兄罢册南诏却赴上都）】武元衡 

乡路日兹始，征轩行复留。张骞随汉节，王濬守刀州。 
泽国烟花度，铜梁雾雨愁。别离无可奈，万恨锦江流。主



   卷316_22 【春日与诸公泛舟】武元衡 

千里雪山开，沱江春水来。驻帆云缥缈，吹管鹤裴回。 
身外流年驶，尊前落景催。不应归棹远，明月在高台。斋



   卷316_23 【送兄归洛使谒严司空】武元衡 

六岁蜀城守，千茎蓬鬓丝。忧心不自遣，骨肉又伤离。 
楚峡饶云雨，巴江足梦思。殷勤孔北海，时节易流移。古



   卷316_24 【同洛阳诸公饯卢起居】武元衡 

萧条寒日晏，凄惨别魂惊。宝瑟无声怨，金囊故赠轻。 
赤墀方载笔，油幕尚言兵。暮宿青泥驿，烦君泪满缨。知



   卷316_25 【台中题壁】武元衡 

柏台年未老，蓬鬓忽苍苍。无事裨明主，何心弄宪章。 
雀声愁霰雪，鸿思恨关梁。会脱簪缨去，故山瑶草芳。主



   卷316_26 【江上寄隐者】武元衡 

归舟不计程，江月屡亏盈。霭霭沧波路，悠悠离别情。 
蒹葭连水国，鼙鼓近梁城。却忆沿江叟，汀洲春草生。斋



   卷316_27 【送严绅游兰溪】武元衡 

剡岭穷边海，君游别岭西。暮云秋水阔，寒雨夜猿啼。 
地僻秦人少，山多越路迷。萧萧驱匹马，何处是兰溪。古



   卷316_28 【秋思】武元衡 

秋室浩烟雾，风柳怨寒蜩。机杼夜声切，蕙兰芳意消。 
美人湘水曲，桂楫洞庭遥。常恐时光谢，蹉跎红艳凋。知



   卷316_29 【夏日别卢太卿（一作江津对雨送卢侍御）】武元衡 

汉水清且广，江波渺复深。叶舟烟雨夜，之子别离心。 
汀草结春怨，山云连暝阴。年年南北泪，今古共沾襟。主



   卷316_30 【西亭题壁寄中书李相公（一作寄上中书李相公）】武元衡 

昏旦倦兴寝，端忧力尚微。廉颇不觉老，蘧瑗始知非。 
授钺虚三顾，持衡旷万机。空馀蝴蝶梦，迢递故山归。斋



   卷316_31 【八月十五夜与诸公锦楼望月得中字】武元衡 

玉轮初满空，迥出锦城东。相向秦楼镜，分飞碣石鸿。 
桂香随窈窕，珠缀隔玲珑。不及前秋月，圆辉凤沼中。古



   卷316_32 【四川使宅有韦令公时孔雀…妓兴嗟久之因赋此诗用广其意】武元衡 

荀令昔居此，故巢留越禽。动摇金翠尾，飞舞碧梧阴。 
上客彻瑶瑟，美人伤蕙心。会因南国使，得放海云深。知



   卷316_33 【窦三中丞去岁有台中五言四韵未及酬…因追曩篇持以赠之】武元衡 

在昔谬司宪，常僚惟有君。报恩如皎日，致位等青云。 
削稿书难见，除苛事早吟。双旌不可驻，风雪路岐分。主



   卷316_34 【春分与诸公同宴呈陆三十四郎中】武元衡 

南国宴佳宾，交情老倍亲。月惭红烛泪，花笑白头人。 
宝瑟常馀怨，琼枝不让春。更闻歌子夜，桃李艳妆新。斋



   卷316_35 【津梁寺采新茶与幕中诸公遍赏芳香尤异…四韵兼呈陆郎中】武元衡 

灵州碧岩下，荑英初散芳。涂涂犹宿露，采采不盈筐。 
阴窦藏烟湿，单衣染焙香。幸将调鼎味，一为奏明光。古



   卷316_36 【元和癸巳余领蜀之七年奉诏征还…途经百牢关因题石门洞】武元衡 

昔佩兵符去，今持相印还。天光临井络，春物度巴山。 
鸟道青冥外，风泉洞壑间。何惭班定远，辛苦玉门关。知



   卷316_37 【夕次潘山下】武元衡 

南国独行日，三巴春草齐。漾波归海疾，危栈入云迷。 
锦谷岚烟里，刀州晚照西。旅情方浩荡，蜀魄满林啼。主



   卷316_38 【夏日对雨寄朱放拾遗】武元衡 

才非谷永传，无意谒王侯。小暑金将伏，微凉麦正秋。 
远山欹枕见，暮雨闭门愁。更忆东林寺，诗家第一流。斋



   卷316_39 【早春送欧阳炼师归山】武元衡 

双鹤五云车，初辞汉帝家。人寰新甲子，天路旧烟霞。 
羽节临风驻，霓裳逐雨斜。昆仑有琪树，相忆寄瑶华。古



   卷316_40 【长安春望】武元衡 

宿雨净烟霞，春风绽百花。绿杨中禁路，朱戟五侯家。 
草色金堤晚，莺声御柳斜。无媒犹未达，应共惜年华。知



   卷316_41 【经严秘校维故宅】武元衡 

掩泪山阳宅，生涯此路穷。香销芸阁闭，星落草堂空。 
丽藻浮名里，哀声夕照中。不堪投钓处，邻笛怨春风。主



   卷316_42 【秋夜寄江南旧游】武元衡 

寥落九秋晚，端忧时物残。隔林萤影度，出禁漏声寒。 
愁雨洞房掩，孤灯遥夜阑。怀贤梦南国，兴尽水漫漫。斋



   卷316_43 【送陆书还吴】武元衡 

君住包山下，何年入帝乡。成名归旧业，叹别见秋光。 
橘柚吴洲远，芦花楚水长。我行经此路，京口向云阳。古



   卷316_44 【山中月夜寄朱张二舍人】武元衡 

午夜更漏里，九重霄汉间。月华云阙迥，秋色凤池闲。 
御锦通清禁，天书出暗关。嵇康不求达，终岁在空山。知



   卷316_45 【送冯谏议赴河北宣慰】武元衡 

汉代衣冠盛，尧年雨露多。恩荣辞紫禁，冰雪渡黄河。 
待诏孤城启，宣风万岁和。今宵燕分野，应见使星过。主



   卷316_46 【夜坐闻雨寄严十少府】武元衡 

多负云霄志，生涯岁序侵。风翻凉叶乱，雨滴洞房深。 
迢递三秋梦，殷勤独夜心。怀贤不觉寐，清磬发东林。斋



   卷316_47 【资圣寺贲法师晚春茶会】武元衡 

虚室昼常掩，心源知悟空。禅庭一雨后，莲界万花中。 
时节流芳暮，人天此会同。不知方便理，何路出樊笼。古



   卷316_48 【慈恩寺起上人院】武元衡 

禅堂支许同，清论道源穷。起灭秋云尽，虚无夕霭空。 
池澄山倒影，林动叶翻风。他日焚香待，还来礼惠聪。知



   卷316_49 【送魏正则擢第归江陵】武元衡 

客路商山外，离筵小暑前。高文常独步，折桂及龆年。 
关国通秦限，波涛隔汉川。叨同会府选，分手倍依然。主



   卷316_50 【酬韩弇归崖见寄】武元衡 

惆怅人间事，东山遂独游。露凝瑶草晚，鱼戏石潭秋。 
轩冕应相待，烟霞莫遽留。君看仲连意，功立始沧洲。斋



   卷316_51 【河东赠别炼师】武元衡 

多累有行役，相逢秋节分。游人甘失路，野鹤亦离群。 
戎马犯边垒，天兵屯塞云。孔璋才素健，羽檄定纷纷。古



   卷316_52 【秋日将赴江上，杨弘微时任凤翔，寄诗别】武元衡 

寂寞两相阻，悠悠南北心。燕惊沧海远，鸿避朔云深。 
夜梦江亭月，离忧陇树阴。兼秋无限思，惆怅属瑶琴。知



   卷316_53 【夏与熊王二秀才同宿僧院】武元衡 

共将缨上尘，来问雪山人。世网从知累，禅心自证真。 
境空宜入梦，藤古不留春。一听林公法，灵嘉愿寄身。主



   卷316_54 【宜阳所居白蜀葵答咏柬诸公】武元衡 

冉冉众芳歇，亭亭虚室前。敷荣时已背，幽赏地宜偏。 
红艳世方重，素华徒可怜。何当君子愿，知不竞喧妍。斋



   卷316_55 【送寇侍御司马之明州】武元衡 

斗酒上河梁，惊魂去越乡。地穷沧海阔，云入剡山长。 
莲唱蒲萄熟，人烟橘柚香。兰亭应驻楫，今古共风光。古



   卷316_56 【送严侍御】武元衡 

巴檄故人去，苍苍枫树林。云山千里合，雾雨四时阴。 
峡路猿声断，桃源犬吠深。不须贪胜赏，汉节待南侵。知



   卷316_57 【酬元十二】武元衡 

偶寻乌府客，同醉习家池。积雪初迷径，孤云遂失期。 
风前劳引领，月下重相思。何必因尊酒，幽心两自知。主



   卷316_58 【秋晚途次坊州界寄崔玉员外】武元衡 

崎岖崖谷迷，寒雨暮成泥。征路出山顶，乱云生马蹄。 
望乡程杳杳，怀远思凄凄。欲识分麾重，孤城万壑西。斋



   卷316_59 【度东径岭】武元衡 

又过雁门北，不胜南客悲。三边上岩见，双泪望乡垂。 
暮角云中戍，残阳天际旗。更看飞白羽，胡马在封陲。古



   卷316_60 【送李正字之蜀】武元衡 

已献甘泉赋，仍登片玉科。汉官新组绶，蜀国旧烟萝。 
剑壁秋云断，巴江夜月多。无穷别离思，遥寄竹枝歌。知



   卷316_61 【玉泉寺与润上人望秋山怀张少尹】武元衡 

山寒天降霜，烟月共苍苍。况此绿岩晚，尚馀丹桂芳。 
禅心殊众乐，人世满秋光。莫怪频回首，孤云思帝乡。主



   卷316_62 【酬崔使君寄麈尾】武元衡 

贤人嘉尚同，今制古遗风。寄我襟怀里，辞君掌握中。 
金声劳振远，玉柄借谈空。执玩驰心处，迢迢巴峡东。斋



   卷316_63 【送邓州潘使君赴任】武元衡 

川陆一都会，旌旗千里舒。虎符中禁授，熊轼上流居。 
橘柚金难并，池塘练不如。春风行部日，应驻士元车。古



   卷316_64 【和李中丞题故将军林亭】武元衡 

帝里清和节，侯家邸第春。烟霏瑶草露，苔暗杏梁尘。 
城郭悲歌旧，池塘丽句新。年年车马客，钟鼓乐他人。知



   卷316_65 【送韦侍御司议赴东都】武元衡 

洛京千里近，离绪亦纷纷。文宪芙蓉沼，元方羔雁群。 
河关连巩树，嵩少接秦云。独有临风思，睽携不可闻。主



   卷316_66 【送吴侍御司马赴台州】武元衡 

卢耽佐郡遥，川陆共迢迢。风景轻吴会，文章变越谣。 
烟林繁橘柚，云海浩波潮。余有灵山梦，前君到石桥。斋



   卷316_67 【送七兄赴歙州】武元衡 

车马去憧憧，都门闻晓钟。客程将日远，离绪与春浓。 
流水逾千度，归云隔万重。玉杯倾酒尽，不换惨凄容。古



   卷316_68 【德宗皇帝挽歌词三首】武元衡 

道启轩皇圣，威扬夏禹功。讴歌亭育外，文武盛明中。 
日月光连璧，烟尘屏大风。为人祈福处，台树与天通。知

圣历□勤政，瑶图庆运长。寿宫开此地，仙驾缈何乡。 
风断清笳调，云愁绿旆扬。上升知不恨，弘济任城王。斋

尝闻阊阖前，星拱北辰箓。今来大明祖，辇驾桥山曲。 
松柏韵幽音，鱼龙焰寒烛。岁岁秋风辞，兆人歌不足。知



   卷316_69 【顺宗至德大圣皇帝挽歌词三首】武元衡 

桥山同轨会，轩后葬衣冠。东海风波变，西陵松柏攒。 
鼎湖仙已去，金掌露宁乾。万木泉扃月，空怜凫雁寒。主

容卫晓徘徊，严城阊阖开。乌号龙驭远，遏密凤声哀。 
昆浪黄河注，崦嵫白日颓。恭闻天子孝，不忍望铜台。古

哀挽渭川曲，空歌汾水阳。夜泉愁更咽，秋日惨无光。 
缵夏功传启，兴周业继昌。回瞻五陵上，烟雨为苍苍。主



   卷316_70 【昭德皇后挽歌词】武元衡 

玉扆将迁坐，金鸡忽报晨。珮环仙驭远，星月夜台新。 
剑没川空冷，菱寒镜不春。国门车马会，多是濯龙亲。斋



   卷316_71 【春晚奉陪相公西亭宴集】武元衡 

林花春向兰，高会重邀欢。感物惜芳景，放怀因彩翰。 
玉颜秾处并，银烛焰中看。若折持相赠，风光益别难。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十七 
 
   
　 
　

　
 　



   卷317_1 【送崔判官使太原】武元衡 

劳君车马此逡巡，我与刘君本世亲。两地山河分节制， 
十年京洛共风尘。笙歌几处胡天月，罗绮长留蜀国春。 
报主由来须尽敌，相期万里宝刀新。斋



   卷317_2 【幕中诸公有观猎之作因继之】武元衡 

刀州城北剑山东，甲士屯云骑散风。旌旆遍张林岭动， 
豺狼驱尽塞垣空。衔芦远雁愁萦缴，绕树啼猿怯避弓。 
为报府中诸从事，燕然未勒莫论功。斋



   卷317_3 【同幕中诸公送李侍御归朝】武元衡 

昔年专席奉清朝，今日持书即旧僚。珠履会中箫管思， 
白云归处帝乡遥。巴江暮雨连三峡，剑壁危梁上九霄。 
岁月不堪相送尽，颓颜更被别离凋。斋



   卷317_4 【送张六谏议归朝】武元衡 

诏书前日下丹霄，头戴儒冠脱皂貂。笛怨柳营烟漠漠， 
云愁江馆雨萧萧。鸳鸿得路争先翥，松柏凌寒独后凋。 
归去朝端如有问，玉关门外老班超。斋



   卷317_5 【酬严司空荆南见寄】武元衡 

金貂再领三公府，玉帐连封万户侯。帘卷青山巫峡晓， 
烟开碧树渚宫秋。刘琨坐啸风清塞，谢脁题诗月满楼。 
白雪调高歌不得，美人南国翠蛾愁。斋



   卷317_6 【南徐别业早春有怀】武元衡 

生涯扰扰竟何成，自爱深居隐姓名。远雁临空翻夕照， 
残云带雨过春城。花枝入户犹含润，泉水侵阶乍有声。 
虚度年华不相见，离肠怀土并关情。斋



   卷317_7 【摩诃池宴】武元衡 

摩诃池上春光早，爱水看花日日来。秾李雪开歌扇掩， 
绿杨风动舞腰回。芜台事往空留恨，金谷时危悟惜才。 
昼短欲将清夜继，西园自有月裴回。斋



   卷317_8 【至栎阳崇道寺闻严十少府趋侍】武元衡 

云连万木夕沈沈，草色泉声古院深。闻说羊车趋盛府， 
何言琼树在东林。松筠自古多年契，风月怀贤此夜心。 
惆怅送君身未达，不堪摇落听秋砧。斋



   卷317_9 【春暮郊居寄朱舍人】武元衡 

幽深不让子真居，度日闲眠世事疏。春水满池新雨霁， 
香风入户落花馀。目随鸿雁穷苍翠，心寄溪云任卷舒。 
回首知音青琐闼，何时一为荐相如。斋



   卷317_10 【送温况游蜀】武元衡 

游人西去客三巴，身逐孤蓬不定家。山近峨眉飞暮雨， 
江连濯锦起朝霞。云深九折刀州远，路绕千岩剑阁斜。 
应到严君开卦处，将余一为问生涯。斋



   卷317_11 【崔敷叹春物将谢恨不同览时余方为事牵束…不遇题之留赠】武元衡 

九陌迟迟丽景斜，禁街西访隐沦赊。门依高柳空飞絮， 
身逐闲云不在家。轩冕强来趋世路，琴尊空负赏年华。 
残阳寂寞东城去，惆怅春风落尽花。斋



   卷317_12 【秋灯对雨寄史近崔积】武元衡 

坐听宫城传晚漏，起看衰叶下寒枝。空庭绿草结离念， 
细雨黄花赠所思。蟋蟀已惊良节度，茱萸偏忆故人期。 
相逢莫厌尊前醉，春去秋来自不知。斋



   卷317_13 【春题龙门香山寺】武元衡 

众香天上梵仙宫，钟磬寥寥半碧空。清景乍开松岭月， 
乱流长响石楼风。山河杳映春云外，城阙参差茂树中。 
欲尽出寻那可得，三千世界本无穷。斋



   卷317_14 【酬陆三与邹十八侍御】武元衡 

城分流水郭连山，拂露开怀一解颜。令尹关中仙史会， 
河阳县里玉人闲。共怜秋隼惊飞至，久想云鸿待侣还。 
莫恨殷勤留此地，东崖桂树昔同攀。斋



   卷317_15 【酬谈校书长安秋夜对月寄诸故旧】武元衡 

故园千里渺遐情，黄叶萧条白露生。惊鹊绕枝风满幌， 
寒钟送晓月当楹。蓬山高价传新韵，槐市芳年挹盛名。 
莫怪孔融悲岁序，五侯门馆重娄卿。斋



   卷317_16 【送田三端公还鄂州】武元衡 

孤云迢递恋沧洲，劝酒梨花对白头。南陌送归车骑合， 
东城怨别管弦愁。青油幕里人如玉，黄鹤楼中月并钩。 
君去庾公应借问，驰心千里大江流。斋



   卷317_17 【送李秀才赴滑州诣大夫舅】武元衡 

陌头车马去翩翩，白面怀书美少年。东武扬公姻娅重， 
西州谢傅舅甥贤。长亭叫月新秋雁，官渡含风古树蝉。 
知己满朝留不住，贵臣河上拥旌旃。斋



   卷317_18 【秋日书怀】武元衡 

金貂玉铉奉君恩，夜漏晨钟老掖垣。参决万机空有愧， 
静观群动亦无言。杯中壮志红颜歇，林下秋声绛叶翻。 
倦鸟不知归去日，青芜白露满郊园。斋



   卷317_19 【南昌滩】武元衡 

渠江明净峡逶迤，船到名滩拽zB迟。橹窡动摇妨作梦，
巴童指点笑吟诗。畬馀宿麦黄山腹，日背残花白水湄。 
物色可怜心莫限，此行都是独行时。斋



   卷317_27 【奉和圣制丰年多庆九日示怀】武元衡 

令节寰宇泰，神都佳气浓。赓歌禹功盛，击壤尧年丰。 
九奏碧霄里，千官皇泽中。南山澄凝黛，曲水清涵空。 
金玉美王度，欢康谣国风。睿文垂日月，永与天无穷。斋



   卷317_28 【夏日陪冯许二侍郎与严秘书游昊天观览…同里杨华州中丞】武元衡 

三伏草木变，九城车马烦。碧霄回骑射，丹洞入桃源。 
台殿云浮栋，緌缨鹤在轩。莫将真破妄，聊用静持喧。 
石甃古苔冷，水筠凉簟翻。黄公垆下叹，旌旆国东门。斋



   卷317_29 【奉和圣制重阳日即事】武元衡 

玉烛降寒露，我皇歌古风。重阳德泽展，万国欢娱同。 
绮陌拥行骑，香尘凝晓空。神都自蔼蔼，佳气助葱葱。 
律吕阴阳畅，景光天地通。徒然被鸿霈，无以报玄功。斋



   卷317_30 【秋日台中寄怀简诸僚】武元衡 

宪府日多事，秋光照碧林。干云岩翠合，布石地苔深。 
忧悔耿遐抱，尘埃缁素襟。物情牵跼促，友道旷招寻。 
颓节风霜变，流年芳景侵。池荷足幽气，烟竹又繁阴。 
簪组赤墀恋，池鱼沧海心。涤烦滞幽赏，永度瑶华音。主



   卷317_31 【奉酬淮南中书相公见寄】武元衡 

扬州隋故都，竹使汉名儒。翊圣恩华异，持衡节制殊。 
朝廷连受脤，台座接訏谟。金玉裁王度，丹书奉帝俞。 
九重辞象魏，千里握兵符。铁马秋临塞，虹旌夜渡泸。 
江长梅笛怨，天远桂轮孤。浩叹烟霜晓，芳期兰蕙芜。 
雅言书一札，宾海雁东隅。岁月奔波尽，音徽雾雨濡。 
蜀江分井络，锦浪入淮湖。独抱相思恨，关山不可逾。斋



   卷317_32 【甫构西亭偶题因呈监军及幕中诸公】武元衡 

瀛海无因泛，昆丘岂易寻。数峰聊在目，一境暂清心。 
悦彼松柏性，爱兹桃李阴。列芳凭有土，丛干聚成林。 
信矣子牟恋，归欤尼父吟。暗香兰露滴，空翠蕙楼深。 
负鼎位尝忝，荷戈年屡侵。百城烦鞅掌，九仞喜岖嶔。 
巴汉溯沿楫，岷峨千万岑。恩偏不敢去，范蠡畏熔金。知



   卷317_33 【和杨弘微春日曲江南望】武元衡 

迟景霭悠悠，伤春南陌头。暄风一澹荡，遐思几殷优。 
龙去空仙沼，鸾飞掩妓楼。芳菲馀雨露，冠盖旧公侯。 
朱戟千门闭，黄鹂百啭愁。烟濛宫树晚，花咽石泉流。 
寒谷律潜应，中林兰自幽。商山将避汉，晋室正藩周。 
黍稷闻兴叹，琼瑶畏见投。君心即吾事，微向在沧洲。斋



   卷317_34 【长安秋夜怀陈京昆季】武元衡 

钟鼓九衢绝，出门千里同。远情高枕夜，秋思北窗空。 
静见烟凝烛，闲听叶坠桐。玉壶思洞彻，琼树忆葱笼。 
萤影疏帘外，鸿声暗雨中。羁愁难会面，懒慢责微躬。 
甲乙科攀桂，图书阁践蓬。一瓢非可乐，六翮未因风。 
寥落悲秋尽，蹉跎惜岁穷。明朝不相见，流泪菊花丛。知



   卷317_35 【冬日，汉江南行将赴夏口，途次江陵界，寄裴尚书】武元衡 

五部拥双旌，南依墨客卿。关山迥梁甸，波浪接湓城。 
烟景迷时候，云帆渺去程。蛤珠冯月吐，芦雁触罗惊。 
浦树凝寒晦，江天湛镜清。赏心随处惬，壮志逐年轻。 
舟楫不可驻，提封如任情。向方曾指路，射策许言兵。 
兰渚歇芳意，菱歌非应声。元戎武昌守，羊祜幸连营。斋



   卷317_36 【奉酬中书李相公早朝于中书候传点，偶书所怀】武元衡 

寥落曙钟断，微明烟月沉。翠霞仙仗合，清漏掖垣深。 
北极星遥拱，南山阙迥临。兰釭竟晓焰，琪树欲秋阴。 
霄汉惭联步，貂蝉愧并簪。德容温比玉，王度式如金。 
鱼水千年运，箫韶九奏音。代天惊度日，掷地喜开襟。 
文武时方泰，唐虞道可寻。忝陪申及甫，清净奉尧心。知



   卷317_37 【甲午岁相国李公有北园寄赠之作…寓哀冥寞以广遗韵云】武元衡 

机事劳西掖，幽怀寄北园。鹤巢深更静，蝉噪断犹喧。 
仙酝百花馥，艳歌双袖翻。碧云诗变雅，皇泽叶流根。 
未报雕龙赠，俄伤泪剑痕。佳城关白日，哀挽向青门。 
礼命公台重，烟霜陇树繁。天高不可问，空使辅星昏。古



   卷317_38 【和杨三舍人晚秋与崔二舍人张秘监苗考功…因以继和】武元衡 

瑶圃高秋会，金闺奉诏辰。朱轮天上客，白石洞中人。 
珮响泉声杂，朝衣羽服亲。九重青琐闭，三秀紫芝新。 
化药秦方士，偷桃汉侍臣。玉笙王子驾，辽鹤令威身。 
叹逝颓波速，缄词丽曲春。重将凄恨意，苔壁问遗尘。斋



   卷317_39 【酬李十一尚书西亭暇日书怀见寄十二韵之作】武元衡 

鼎铉昔云忝，西南分主忧。烟尘开僰道，旌节护蛮陬。 
任重功无立，力微恩未酬。据鞍惭齿发，责帅惧春秋。 
高德闻郑履，俭居称晏裘。三刀君入梦，九折我回輈。 
时景屡迁易，兹言期退休。方追故山事，岂谓台阶留。 
遐抱清净理，眷言兰杜幽。一缄琼玖赠，万里别离愁。 
巴岭云外没，蜀江天际流。怀贤耿遥思，相望凤池头。古



   卷317_40 【秋怀奉寄朱补阙】武元衡 

上苑繁霜降，骚人起恨初。白云深陋巷，衰草遍闲居。 
暮色秋烟重，寒声牖叶虚。潘生秋思苦，陶令世情疏。 
已制归田赋，犹陈谏猎书。不知青琐客，投分竟何如。古



   卷317_41 【奉酬中书相公至日圜丘行事…于集贤院叙情见寄之什】武元衡 

郊庙祗严祀，斋庄觌上玄。别开金虎观，不离紫微天。 
树古长杨接，池清太液连。仲山方补衮，文举自伤年。 
风溢铜壶漏，香凝绮阁烟。仍闻白雪唱，流咏满鹍弦。古



   卷317_42 【途次】武元衡 

去国策羸马，劳歌行路难。地崇秦制险，人乐汉恩宽。 
御沼澄泉碧，宫梨佛露丹。鼎成仙驭远，龙化宿云残。 
不问三苗宠，谁陪万国欢。至今松桂色，长助玉楼寒。古



   卷317_43 【题故蔡国公主九华观上池院】武元衡 

朱门临九衢，云木蔼仙居。曲沼天波接，层台凤舞馀。 
曙烟深碧筱，香露湿红蕖。瑶瑟含风韵，纱窗积翠虚。 
秦楼今寂寞，真界竟何如。不与蓬瀛异，迢迢远玉除。古



   卷317_44 【酬严维秋夜见寄】武元衡 

遥夜思悠悠，闻钟远梦休。乱林萤烛暗，零露竹风秋。 
启户云归栋，褰帘月上钩。昭明逢圣代，羁旅别沧洲。 
骑省潘郎思，衡闱宋玉愁。神仙惭李郭，词赋谢曹刘。 
松柏应无变，琼瑶不可酬。谁堪此时景，寂寞下高楼。斋



   卷317_45 【途次近蜀驿蒙恩赐宝刀及飞龙厩马…寄中书李郑二公】武元衡 

草草事行役，迟迟违故关。碧帏遥隐雾，红旆渐依山。 
感激酬恩泪，星霜去国颜。捧刀金锡字，归马玉连环。 
威凤翔双阙，征夫纵百蛮。应怜宣室召，温树不同攀。斋



   卷317_46 【归燕】武元衡 

春色遍芳菲，闲檐双燕归。还同旧侣至，来绕故巢飞。 
敢望烟霄达，多惭羽翮微。衔泥傍金砌，拾蕊到荆扉。 
云海经时别，雕梁长日依。主人能一顾，转盻自光辉。斋



   卷317_47 【送许著作分司东都】武元衡 

瑶瑟激凄响，征鸿翻夕阳。署分刊竹简，书蠹护芸香。 
马色关城晓，蝉声驿路长。石渠荣正礼，兰室重元方。 
不作经年别，离魂亦暂伤。斋



   卷317_48 【闻相公三兄小园置宴以元衡寓直因寄上兼呈中书三兄】武元衡 

休沐限中禁，家山传胜游。露寒潘省夜，木落庾园秋。 
兰菊回幽步，壶觞洽旧俦。位高天禄阁，词异畔牢愁。 
孤思琴先觉，驰晖水竞流。明朝不相见，清祀在圜丘。斋



   卷317_49 【酬陆员外歙州许员外郢州二使君】武元衡 

吴洲云海接，楚驿梦林长。符节分忧重，鹓鸿去路翔。 
艳歌愁翠黛，宝瑟韵清商。洲草遥池合，春风晓旆张。 
晋臣多乐广，汉主识冯唐。不作经年别，离魂亦未伤。斋



   卷317_50 【渐至涪州先寄王使君】武元衡 

治教通夷俗，均输问大田。江分巴字水，树入夜郎烟。 
毒雾含秋气，阴岩蔽曙天。路难空计日，身老不由年。 
将命宁知远，归心讵可传。星郎复何事，出守五溪边。斋



   卷317_51 【石州城】武元衡 

丈夫心爱横行，报国知嫌命轻。楼兰径百战， 
更道戍龙城。锦字窦车骑，胡笳李少卿。生离两不见， 
万古难为情。斋



   卷317_52 【寒食下第】武元衡 

柳挂九衢丝，花飘万家雪。如何憔悴人，对此芳菲节。知



   卷317_53 【途中即事】武元衡 

南征复北还，扰扰百年间。自笑红尘里，生涯不暂闲。斋



   卷317_54 【春日偶作】武元衡 

纵横桃李枝，淡荡春风吹。美人歌白苎，万恨在蛾眉。知



   卷317_55 【夏夜作】武元衡 

夜久喧暂息，池台惟月明。无因驻清景，日出事还生。斋



   卷317_56 【左掖梨花】武元衡 

巧笑解迎人，晴雪香堪惜。随风蝶影翻，误点朝衣赤。知



   卷317_57 【同陈六侍御寒食游禅定藏山上人院】武元衡 

年少轻行乐，东城南陌头。与君寂寞意，共作草堂游。斋



   卷317_58 【赠佳人】武元衡 

步摇金翠玉搔头，倾国倾城胜莫愁。
若逞仙姿游洛浦，定知神女谢风流。



   卷317_59 【休暇日，中书相公致斋禁省，因以寄赠】武元衡 

尝闻圣主得贤臣，三接能令四海春。
月满禁垣斋沐夜，清吟属和更何人。



   卷317_60 【春兴】武元衡 

杨柳阴阴细雨晴，残花落尽见流莺。
春风一夜吹香梦，梦逐春风到洛城。



   卷317_61 【酬裴起居西亭留题（一作留赠）】武元衡 

艳歌能起关山恨，红烛偏凝寒塞情。
况是池塘风雨夜，不堪丝管尽离声。



   卷317_62 【送张侍御赴京】武元衡 

江南烟雨塞鸿飞，西府文章谢掾归。
相送汀州兰棹晚，菱歌一曲泪沾衣。



   卷317_63 【鄂渚送友】武元衡 

云帆淼淼巴陵渡，烟树苍苍故郢城。
江上梅花无数落，送君南浦不胜情。



   卷317_64 【送裴戡行军（一作饯裴行军赴朝命）】武元衡 

珠履三千醉不欢，玉人犹苦夜冰寒。
送君偏有无言泪，天下关山行路难。



   卷317_65 【宿青阳驿】武元衡 

空山摇落三秋暮，萤过疏帘月露团。
寂寞银灯愁不寐，萧萧风竹夜窗寒。



   卷317_66 【送崔舍人起居】武元衡 

赤墀同拜紫泥封，驷牡连征侍九重。
惟有白须张司马，不言名利尚相从。



   卷317_67 【路岐重赋】武元衡 

芳郊欲别阑干泪，故国难期聚散云。
分手更逢江驿暮，马嘶猿叫不堪闻。



   卷317_68 【重送卢三十一起居】武元衡 

相如拥传有光辉，何事阑干泪湿衣。
旧府东山馀妓在，重将歌舞送君归。



   卷317_69 【送张谏议】武元衡 

汉庭从事五人来，回首疆场独未回。
今日送君魂断处，寒云寥落数株梅。



   卷317_70 【同诸公夜宴监军玩花之作（一作同幕府夜宴惜花）】武元衡 

五侯门馆百花繁，红烛摇风白雪翻。
不似凤凰池畔见，飘扬今隔上林园。



   卷317_71 【郊居寓目偶题】武元衡 

晨趋禁掖暮郊园，松桂苍苍烟露繁。
明月上时群动息，雪峰高处正当轩。



   卷317_72 【题嘉陵驿】武元衡 

悠悠风旆绕山川，山驿空濛雨似烟。
路半嘉陵头已白，蜀门西上更青天。



   卷317_73 【送柳郎中裴起居】武元衡 

望乡台上秦人在，学射山中杜魄哀。
落日河桥千骑别，春风寂寞旆旌回。



   卷317_74 【秋日出游偶作】武元衡 

黄花丹叶满江城，暂爱江头风景清。
闲步欲舒山野性，貔貅不许独行人。



   卷317_75 【夏夜饯裴行军赴朝命】武元衡 

三年同看锦城花，银烛连宵照绮霞。
报国从来先意气，临岐不用重咨嗟。



   卷317_76 【摩诃池送李侍御之凤翔】武元衡 

柳暗花明池上山，高楼歌酒换离颜。
他时欲寄相思字，何处黄云是陇间。



   卷317_77 【送魏正则擢第归江陵】武元衡 

商山路接玉山深，古木苍然尽合阴。
会府登筵君最少，江城秋至肯惊心。



   卷317_78 【登阖闾古城】武元衡 

登高望远自伤情，柳发花开映古城。
全盛已随流水去，黄鹂空啭旧春声。



   卷317_79 【寻三藏上人】武元衡 

北风吹雪暮萧萧，问法寻僧上界遥。
临水手持筇竹杖，逢君不语指芭蕉。



   卷317_80 【山居】武元衡 

身依泉壑将时背，路入烟萝得地深。
终岁不知城郭事，手栽林竹尽成阴。



   卷317_81 【长安贼中寄题江南所居茱萸树】武元衡 

手种茱萸旧井傍，几回春露又秋霜。
今来独向秦中见，攀折无时不断肠。



   卷317_82 【春斋夜雨忆郭通微】武元衡 

桃源在在阻风尘，世事悠悠又遇春。
雨滴闲阶清夜久，焚香偏忆白云人。



   卷317_83 【送严秀才】武元衡 

灞浐别离肠已断，江山迢递信仍稀。
送君偏下临岐泪，家在南州身未归。



   卷317_84 【春日酬熊执易南亭花发见赠】武元衡 

千株桃杏参差发，想见花时人却愁。
曾忝陆机琴酒会，春亭惟愿一淹留。



   卷317_85 【中春亭雪夜寄西邻韩李二舍人】武元衡 

广庭飞雪对愁人，寒谷由来不悟春。
却笑山阴乘兴夜，何如今日戴家邻。



   卷317_86 【立秋日与陆华原于县界南馆送邹十八】武元衡 

风入昭阳池馆秋，片云孤鹤两难留。
明朝独向青山郭，唯有蝉声催白头。



   卷317_87 【酬韦胄曹登天长寺上方见寄】武元衡 

青门几度沾襟泪，并在东林雪外峰。
今日重烦相忆处，春光知绕凤池浓。



   卷317_88 【陌上暮春】武元衡 

青青南陌柳如丝，柳色莺声晚日迟。
何处最伤游客思，春风三月落花时。



   卷317_89 【春日偶作】武元衡 

飞花寂寂燕双双，南客衡门对楚江。
惆怅管弦何处发，春风吹到读书窗。



   卷317_90 【春暮寄杜嘉兴昆弟】武元衡 

柳色千家与万家，轻风细雨落残花。
数枝琼玉无由见，空掩柴扉度岁华。



   卷317_91 【渡淮】武元衡 

暮涛凝雪长淮水，细雨飞梅五月天。
行子不须愁夜泊，绿杨多处有人烟。



   卷317_92 【与崔十五同访裴校书不遇】武元衡 

梨花落尽柳花时，庭树流莺日过迟。
几度相思不相见，春风何处有佳期。



   卷317_93 【夏日寄陆三达陆四逢并王念八仲周】武元衡 

士衡兄弟旧齐名，还似当年在洛城。
闻说重门方隐相，古槐高柳夏阴清。



   卷317_94 【秋原寓目】武元衡 

木落风高天宇开，秋原一望思悠哉。
边城今少射雕骑，连雁嗷嗷何处来。



   卷317_95 【赠歌人（一作赠佳人）】武元衡 

林莺一哢四时春，蝉翼罗衣白玉人。
曾逐使君歌舞地，清声长啸翠眉颦。



   卷317_96 【同苗郎中送严侍御赴黔中，因访仙源之事】武元衡 

武陵源在朗江东，流水飞花仙洞中。
莫问阮郎千古事，绿杨深处翠霞空。



   卷317_97 【使次盘豆驿望永乐县】武元衡 

山川不记何年别，城郭应非昔所经。
欲驻征车终日望，天河云雨晦冥冥。



   卷317_98 【缑山道中口号】武元衡 

秋山寂寂秋水清，寒郊木叶飞无声。
王子白云仙去久，洛滨行路夜吹笙。



   卷317_99 【岁暮送舍人】武元衡 

边城岁暮望乡关，身逐戎旌未得还。
欲别临岐无限泪，故园花发寄君攀。



   卷317_100 【寓兴呈崔员外诸公】武元衡 

三月杨花飞满空，飘飖十里雪如风。
不知何处香醪熟，愿醉佳园芳树中。



   卷317_101 【单于晓角】武元衡 

胡儿吹角汉城头，月皎霜寒大漠秋。
三奏未终天便晓，何人不起望乡愁。



   卷317_102 【汴河闻笳（一作闻角）】武元衡 

何处金笳月里悲，悠悠边客梦先知。
单于城下关山曲，今日中原总解吹。



   卷317_103 【塞上春怀】武元衡 

东风河外五城喧，南客征袍满泪痕。
愁至独登高处望，蔼然云树重伤魂。



   卷317_104 【塞外月夜寄荆南熊侍御】武元衡 

南依刘表北刘琨，征战年年箫鼓喧。
云雨一乖千万里，长城秋月洞庭猿。



   卷317_105 【单于罢战却归题善阳馆】武元衡 

单于南去善阳关，身逐归云到处闲。
曾是五年莲府客，每闻胡虏哭阴山。



   卷317_106 【韦常侍以宾客致仕，同诸公题壁】武元衡 

孤云永日自徘徊，岩馆苍苍遍绿苔。
望苑忽惊新诏下，彩鸾归处玉笼开。



   卷317_107 【学仙难】武元衡 

玉殿笙歌汉帝愁，鸾龙俨驾望瀛洲。
黄金化尽方士死，青天欲上无缘由。



   卷317_108 【唐昌观玉蕊花】武元衡 

琪树芊芊玉蕊新，洞宫长闭彩霞春。
日暮落英铺地雪，献花应过九天人。



   卷317_109 【春晓闻莺】武元衡 

寥寥兰台晓梦惊，绿林残月思孤莺。
犹疑蜀魄千年恨，化作冤禽万啭声。



   卷317_110 【闻严秘书与正字及诸客夜会因寄】武元衡 

衡门寥落岁阴穷，露湿莓苔叶厌风。
闻道今宵阮家会，竹林明月七人同。



   卷317_111 【戏赠韩二秀才】武元衡 

名高折桂方年少，心苦为文命未通。
闻说东堂今有待，飞鸣何处及春风。



   卷317_112 【闻王仲周所居牡丹花发，因戏赠】武元衡 

闻说庭花发暮春，长安才子看须频。
花开花落无人见，借问何人是主人。



   卷317_113 【酬王十八见招】武元衡 

王昌家直在城东，落尽庭花昨夜风。
高兴不辞千日醉，随君走马向新丰。



   卷317_114 【赠道者（一作赠送）】武元衡 

麻衣如雪一枝梅，笑掩微妆入梦来。
若到越溪逢越女，红莲池里白莲开。



   卷317_115 【重送白将军】武元衡 

红烛芳筵惜夜分，歌楼管咽思难闻。
早知怨别人间世，不下青山老白云。



   卷317_116 【和李丞题李将军林园】武元衡 

落英飘蕊雪纷纷，啼鸟如悲霍冠军。
逝水不回弦管绝，玉楼迢递锁浮云。



   卷317_117 【同张惟送霍总（一作送崔总赴池州）】武元衡 

春风箫管怨津楼，三奏行人醉不留。
别后相思江上岸，落花飞处杜鹃愁。



   卷317_118 【赠别崔起居】武元衡 

三十年前会府同，红颜销尽两成翁。
别泪共将何处洒，锦江南渡足春风。



   卷317_119 【春日偶题】武元衡 

山川百战古刀州，龙节来分圣主忧。
静守化条无一事，春风独上望京楼。



   卷317_120 【听歌】武元衡 

月上重楼丝管秋，佳人夜唱古梁州。
满堂谁是知音者，不惜千金与莫愁。



   卷317_121 【酬韦胄曹】武元衡 

相逢异县蹉跎意，无复少年容易欢。
桃李美人攀折尽，何如松柏四时寒。



   卷317_122 【同幕府夜宴惜花】武元衡 

芳草落花明月榭，朝云暮雨锦城春。
莫愁红艳风前散，自有青蛾镜里人。



   卷317_123 【代佳人赠张郎中】武元衡 

洛阳佳丽本神仙，冰雪颜容桃李年。
心爱阮郎留不住，独将珠泪湿红铅。



   卷317_124 【饯裴行军赴朝命】武元衡 

来时圣主假光辉，心恃朝恩计日归。
谁料忽成云雨别，独将边泪洒戎衣。



   卷317_125 【秋日经潼关感寓】武元衡 

昔年曾逐汉征东，三授兵符百战中。
力保山河嗟下世，秋风牢落故营空。



   卷317_126 【赠歌人】武元衡 

仙歌静转玉箫催，疑是流莺禁苑来。
他日相思梦巫峡，莫教云雨晦阳台。



   卷317_127 【见郭侍郎题壁】武元衡 

万里枫江偶问程，青苔壁上故人名。
悠悠身世限南北，一别十年空复情。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十八 
 
   
　 
　

　
 　



   卷318_1 【癸巳岁吉甫圜丘摄事合于中书后阁…呈集贤院诸学士】李吉甫 

淮海同三入，枢衡过六年。庙斋兢永夕，书府会群仙。 
粉壁连霜曙，冰池对月圆。岁时忧里换，钟漏静中传。 
蓬发颜空老，松心契独全。赠言因傅说，垂训在三篇。主



   卷318_2 【夏夜北园即事寄门下武相公】李吉甫 

结构非华宇，登临似古原。僻殊萧相宅，芜胜邵平园。 
避暑依南庑，追凉在北轩。烟霞霄外静，草露月中繁。 
鹊绕惊还止，虫吟思不喧。怀君欲有赠，宿昔贵忘言。主



   卷318_3 【九日小园独谣赠门下武相公】李吉甫 

小园休沐暇，暂与故山期。树杪悬丹枣，苔阴落紫梨。 
舞丛新菊遍，绕格古藤垂。受露红兰晚，迎霜白薤肥。 
上公留凤沼，冠剑侍清祠。应念端居者，长惭补衮诗。主



   卷318_4 【怀伊川赋】李吉甫 

龙门南岳尽伊原，草树人烟目所存。
正是北州梨枣熟，梦魂秋日到郊园。



   卷318_5 【奉和武相公省中宿斋，酬李相公见寄】郑絪 

高阁安仁省，名园广武庐。沐兰朝太一，种竹咏华胥。 
禁静疏钟彻，庭开爽韵虚。洪钧齐万物，缥帙整群书。 
寒露滋新菊，秋风落故蕖。同怀不同赏，幽意竟何如。古



   卷318_6 【寒夜闻霜钟】郑絪 

霜钟初应律，寂寂出重林。拂水宜清听，凌空散迥音。 
舂容时未歇，摇曳夜方深。月下和虚籁，风前间远砧。 
净兼寒漏彻，闲畏曙更侵。遥相千山外，泠泠何处寻。古



   卷318_7 【奉酬宣上人九月十五日东亭望月见赠因怀紫阁旧游】郑絪 

中年偶逐鸳鸾侣，弱岁多从糜鹿群。紫阁道流今不见， 
红楼禅客早曾闻。松斋月朗星初散，苔砌霜繁夜欲分。 
一览彩笺佳句满，何人更咏惠休文。古



   卷318_8 【九日登高怀邵二】郑絪 

簪茱泛菊俯平阡，饮过三杯却惘然。
十岁此辰同醉友，登高各处已三年。



   卷318_9 【享太庙乐章】郑絪 

於穆时文，受天明命。允恭玄默，化成理定。 
出震嗣德，应乾传圣。猗欤缉熙，千亿流庆。斋



   卷318_10 【句】郑絪 

情人共惆怅，良友不同游。（《纪事》云：絪九日有怀邵 
二诗，又怀林十二云云，其重友如此）古



   卷318_11 【和黄门相公诏还题石门洞（黄门，武元衡也）】郑馀庆 

紫氛随马处，黄阁驻车情。嵌壑惊山势，周滩恋水声。 
地分三蜀限，关志百牢名。琬琰攀酬郢，微言鼎饪情。知



   卷318_12 【享太庙乐章】郑馀庆 

开邸除暴，时迈勋尊。三元告命，四极骏奔。 
金枝翠叶，辉烛瑶琨。象德亿载，贻庆汤孙。主



   卷318_13 【和黄门武相公诏还题石门洞】赵宗儒 

益部恩辉降，同荣汉相还。韶芳满归路，轩骑出重关。 
望日朝天阙，披云过蜀山。更题风雅韵，永绝翠岩间。斋



   卷318_14 【和武相锦楼玩月得浓字（时为西川营田副使）】柳公绰 

此夜年年月，偏宜此地逢。近看江水浅，遥辨雪山重。 
万井金花肃，千林玉露浓。不唯楼上思，飞盖亦陪从。古



   卷318_15 【题梓州牛头寺】柳公绰 

一出西城第二桥，两边山木晚萧萧。
井花净洗行人耳，留听溪声入夜潮。



   卷318_16 【赠毛仙翁】柳公绰 

桃源千里远，花洞四时春。中有含真客，长为不死人。 
松高枝叶茂，鹤老羽毛新。莫遣同篱槿，朝荣暮化尘。斋



   卷318_17 【和武相公中秋锦楼玩月得苍字（时为西川观察判官）】张正一 

高秋今夜月，皓色正苍苍。远水澄如练，孤鸿迥带霜。 
旅人方积思，繁宿稍沉光。朱槛叨陪赏，尤宜清漏长。古



   卷318_18 【奉和武相公中秋锦楼玩月得来字】徐放 

玉露中秋夜，金波碧落开。鹊惊初泛滥，鸿思共裴回。 
远月清光遍，高空爽气来。此时陪永望，更得上燕台。知



   卷318_19 【和武相公中秋锦楼玩月（得前字、秋字二篇）】崔备 

清景同千里，寒光尽一年。竟天多雁过，通夕少人眠。 
照别江楼上，添愁野帐前。隋侯恩未报，犹有夜珠圆。主

四时皆有月，一夜独当秋。照耀初含露，裴回正满楼。 
遥连雪山净，迥入锦江流。愿以清光末，年年许从游。古



   卷318_20 【奉陪武相公西亭夜宴陆郎中】崔备 

宾阁玳筵开，通宵递玉杯。尘随歌扇起，雪逐舞衣回。 
剪烛清光发，添香暖气来。令君敦宿好，更为一裴回。知



   卷318_21 【清溪路中寄诸公（一作寄韦于二侍御）】崔备 

偏郡隔云岑，回溪路更深。少留攀桂树，长渴望梅林。 
野笋资公膳，山花慰客心。别来无信息，可谓井瓶沉。主



   卷318_22 【奉酬中书相公至日圜丘行事…见寄之什（一作崔曙诗）】崔备 

典籍开书府，恩荣避鼎司。郊丘资有事，斋戒守无为。 
宿雾蒙琼树，馀香覆玉墀。进经逢乙夜，展礼值明时。 
勋共山河列，名同竹帛垂。年年佐尧舜，相与致雍熙。主



   卷318_23 【使院忆山中道侣，兼怀李约】崔备 

松竹去名岳，衡茅思旧居。山君水上印，天女月中书。 
旧秩芸香在，空奁药气馀。褐衣宽易揽，白发少难梳。 
病柳伤摧折，残花惜扫除。忆巢同倦鸟，避网甚跳鱼。 
阮巷惭交绝，商岩愧迹疏。与君非宦侣，何日共樵渔。知



   卷318_24 【奉陪武相公西亭夜宴陆郎中（时为武元衡幕僚）】萧祜 

弘阁陈芳宴，佳宾此会难。交逢贵日重，醉得少时欢。 
舒黛凝歌思，求音足笔端。一闻清佩动，珠玉夜珊珊。主



   卷318_25 【游石堂观】萧祜 

西山高高何所如，上有古昔真人居。嵌崖巨石自成室， 
其下磅礴含清虚。我来斯邑访遗迹，乃遇沈生耽载籍。 
沈生为政哀茕嫠，又能索隐探灵奇。欣然向我话佳境， 
与我崎岖到山顶。甘瓜剖绿出寒泉，碧瓯浮花酌春茗。 
嚼瓜啜茗身清凉，汗消絺绤如迎霜。胡为空山百草花， 
倏尔笾豆肆我旁。始惊知周无小大，力寡多方验斯在。 
妙用腾声冠盖间，胜游恣意烟霞外。故碑石像凡几年， 
云郁雨霏生绿烟。我知游此多灵仙，缥缈月中飞下天。 
天风微微夕露委，松梢飕飕晓声起。凤去空遗箫管音， 
星翻寥落银河水。劝君学道此时来，结茅独宿何辽哉。 
斋心玄默感灵卫，必见鸾鹤相裴回。我爱崇山双剑北， 
峰如人首拄天黑。群仙伛偻势奔走，状若归尊趋有德。 
半岩有洞顶有池，出入灵怪潜蛟螭。我去不得昼夜思， 
梦游曾信南风吹。南风吹我到林岭，故国不见秦天迥。 
山花名药扑地香，月色泉声洞心冷。荫松散发逢异人， 
寂寞旷然口不言。道陵公远莫能识，发短耳长谁独存。 
司农惊觉忽惆怅，可惜所游俱是妄。蕴怀耿耿谁与言， 
直至今来意通形神开，拥传又恨斜阳催。 
一丘人境尚堪恋，何况海上金银台。主



   卷318_26 【奉陪武相公西亭夜宴陆郎中】王良士 

芳气袭猗兰，青云展旧欢。仙来红烛下，花发彩毫端。 
海岳期方远，松筠岁正寒。仍闻言赠处，一字重琅玕。斋



   卷318_27 【南至日隔霜仗望含元殿炉烟（一作车缅诗）】王良士 

抗殿疏龙首，高高接上玄。节当南至日，星是北辰天。 
宝戟罗仙仗，金炉引御烟。霏微双阙丽，容曳九门连。 
拂曙祥光满，分晴瑞色鲜。一阳今在历，生植仰陶甄。斋



   卷318_28 【奉陪武相公西亭夜宴陆郎中】独孤实 

仙郎膺上才，夜宴接三台。烛引银河转，花连锦帐开。 
静看歌扇举，不觉舞腰回。寥落东方曙，无辞尽玉杯。古



   卷318_29 【奉陪武相公西亭夜宴陆郎中】卢士政 

华堂良宴开，星使自天来。舞转朱丝逐，歌馀素扇回。 
水光凌曲槛，夜色霭高台。不在宾阶末，何由接上台。知



   卷318_30 【闻莺】于敖 

玉绳河汉晓纵横，万籁潜收莺独鸣。
能将百啭清心骨，宁止闲窗梦不成。



   卷318_31 【和武相公闻莺】皇甫镛 

华馆沈沈曙境清，伯劳初啭月微明。
不知台座宵吟久，犹向花窗惊梦声。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百一十九 
 
   
　 
　

　
 　



   卷319_1 【白露为霜】颜粲 

悲秋将岁晚，繁露已成霜。遍渚芦先白，沾篱菊自黄。 
应钟鸣远寺，拥雁度三湘。气逼襦衣薄，寒侵宵梦长。 
满庭添月色，拂水敛荷香。独念蓬门下，穷年在一方。古



   卷319_2 【吴宫教美人战（一作吴秘诗）】颜粲 

有客陈兵画，功成欲霸吴。玉颜承将略，金钿指军符。 
转佩风云暗，鸣鼙锦绣趋。雪花频落粉，香汗尽流珠。 
掩笑谁干令，严刑必用诛。至今孙子术，犹可静边隅。古



   卷319_3 【月映清淮流】徐敞 

遥夜淮弥净，浮空月正明。虚无含气白，凝澹映波清。 
见底深还浅，居高缺复盈。处柔知坎德，持洁表阴精。 
利物功难并，和光道已成。安流方利涉，应鉴此时情。古



   卷319_4 【圆灵水镜】徐敞 

浮光上东洛，扬彩满圆灵。明灭沦江水，盈虚逐砌蓂。 
不分沙岸白，偏照海山清。练色临窗牖，蟾光霭户庭。 
成轮疑璧影，初魄类弓形。远近凝清质，娟娟出众星。古



   卷319_5 【虹藏不见】徐敞 

迎冬小雪至，应节晚虹藏。玉气徒成象，星精不散光。 
美人初比色，飞鸟罢呈祥。石涧收晴影，天津失彩梁。 
霏霏空暮雨，杳杳映残阳。舒卷应时令，因知圣历长。古



   卷319_6 【白露为霜】徐敞 

早寒青女至，零露结为霜。入夜飞清景，凌晨积素光。 
驷星初晰晰，葭菼复苍苍。色冒沙滩白，威加木叶黄。 
鲜辉袭纨扇，杀气掩干将。葛屦那堪履，徒令君子伤。古



   卷319_7 【赋得金茎露】徐敞 

武帝贵长生，延年饵玉英。铜盘贮珠露，仙掌抗金茎。 
拂曙氛埃敛，凌空沆瀣清。岧峣捧瑞气，巃嵸出宫城。 
势入浮云耸，形标霁色明。大君当御宇，何必去蓬瀛。古



   卷319_8 【圆灵水镜】张聿 

凤池开月镜，清莹写寥天。影散微波上，光含片玉悬。 
菱花凝泛滟，桂树映清鲜。乐广披云日，山涛卷雾年。 
濯缨何处去，鉴物自堪妍。回首看云液，蟾蜍势正圆。古



   卷319_9 【景风扇物】张聿 

何处青蘋末，呈祥起远空。晓来摇草树，轻度净尘蒙。 
水上微波动，林前媚景通。寥天鸣万籁，兰径长幽丛。 
渐飏抟扶势，应从橐籥功。开襟若有日，愿睹大王风。古



   卷319_10 【剑化为龙】张聿 

古剑诚难屈，精明有所从。沉埋方出狱，合会却成龙。 
牛斗光初歇，蜿蜒气渐浓。云涛透百丈，水府跃千重。 
拖尾迷莲锷，张鳞露锦容。至今沙岸下，谁得睹玄踪。古



   卷319_11 【馀瑞麦】张聿 

瑞麦生尧日，芃芃雨露偏。两岐分更合，异亩颖仍连。 
冀获明王庆，宁唯太守贤。仁风吹靡靡，甘雨长芊芊。 
圣德应多稔，皇家配有年。已闻天下泰，谁为济西田。古



   卷319_12 【赋得首夏犹清和（一作黎逢诗）】张聿 

早夏宜春景，和光起禁城。祝融将御节，炎帝启朱明。 
日送残花晚，风过御苑清。郊原浮麦气，池沼发荷英。 
树影临山动，禽飞入汉轻。幸逢尧禹化，全胜谷中情。古



   卷319_13 【移居洞庭】麹信陵 

重林将叠嶂，此处可逃秦。水隔人间世，花开洞里春。 
荷锄分地利，纵酒乐天真。万事更何有，吾今已外身。知



   卷319_14 【吴门送客】麹信陵 

乱山吴苑外，临水让王祠。素是伤情处，春非送客时。 
不须愁落日，且愿驻青丝。千里会应到，一尊谁共持。主



   卷319_15 【长安道】麹信陵 

朱门映绿杨，双阙抵通庄。玉珮声逾远，红尘犹自香。古



   卷319_16 【出自贼中谒恒上人】麹信陵 

再拜吾师喜复悲，誓心从此永归依。
浮生怳忽若真梦，何事于中有是非。



   卷319_17 【过真律师旧院】麹信陵 

寂然秋院闭秋光，过客闲来礼影堂。
坚冰销尽还成水，本自无形何足伤。



   卷319_18 【酬谈上人咏海石榴】麹信陵 

真僧相劝外浮华，万法无常可叹嗟。
但试寻思阶下树，何人种此我看花。



   卷319_19 【句】麹信陵 

台笠冒山雨，渚田耕荇花。（见《石林燕语》）。古



   卷319_20 【冬日可爱（一作陈讽诗）】张正元 

寒日临清昼，辽天一望时。未消埋径雪，先暖读书帷。 
属思光难驻，舒情影若遗。晋臣曾比德，谢客昔言诗。 
散彩宁偏煦，流阴信不追。馀辉如可就，回烛幸无私。古



   卷319_21 【临川羡鱼】张正元 

有客百愁侵，求鱼正在今。广川何渺漫，高岸几登临。 
风水宁相阻，烟霞岂惮深。不应同逐鹿，讵肯比从禽。 
结网非无力，忘筌自有心。永存芳饵在，伫立思沈沈。古



   卷319_22 【青云干吕】王履贞 

异方占瑞气，干吕见青云。表圣兴中国，来王谒大君。 
迎祥殊大乐，叶庆类横汾。自感明时起，非因触石分。 
映霄难辨色，从吹乍成文。须使流千载，垂芳在典坟。古



   卷319_23 【青云干吕】彭伉 

祥辉上干吕，郁郁又纷纷。远示无为化，将明至道君。 
势凝千里静，色向九霄分。已见从龙意，宁知触石文。 
状烟殊散漫，捧日更氛氲。自使来宾国，西瞻仰瑞云。古

圣布中区化，祥符异域云。含春初应吕，晕碧已成文。 
东起随风暖，西流共日曛。升时嘉异月，为庆等凝汾。 
轻与晴烟比，高将晓雾分。飘飘如可致，愿此翊明君。知



   卷319_24 【寄妻】彭伉 

莫讶相如献赋迟，锦书谁道泪沾衣。
不须化作山头石，待我堂前折桂枝。



   卷319_25 【青云干吕（一作吴泌诗）】林藻 

应节偏干吕，亭亭在紫氛。缀空初布影，捧日已成文。 
结盖祥光迥，为楼翠色分。还同起封上，更似出横汾。 
作瑞来藩国，呈形表圣君。裴回如有托，谁道比闲云。斋



   卷319_26 【吴宫教战（一作叶季良诗）】林藻 

强吴矜霸略，讲武在深宫。尽出娇娥辈，先观上将风。 
挥戈罗袖卷，擐甲汗装红。轻笑分旗下，含羞入队中。 
鼓停行未整，刑举令方崇。自可威邻国，何劳骋战功。斋



   卷319_27 【梨岭（见闽南唐雅）】林藻 

曾向岭头题姓字，不穿杨叶不言归。
弟兄各折一枝桂，还向岭头联影飞。



   卷319_28 【赠冯宿】李观 

寒城上秦原，游子衣飘飘。黑云截万里，猎火从中烧。 
阴空蒸长烟，杀气独不销。冰交石可裂，风疾山如摇。 
时无青松心，顾我独不凋。知



   卷319_29 【宿裴友书斋】李观 

卧君山窗下，山鸟与我言。清风何飕飗，松柏中夜繁。 
久游失归趣，宿此似故园。林烟横近郊，谿月落古原。 
稚子不待晓，花间出柴门。知



   卷319_30 【御沟新柳】李观 

御沟回广陌，芳柳对行人。翠色枝枝满，年光树树新。 
畏逢攀折客，愁见别离辰。近映章台骑，遥分禁苑春。 
嫩阴初覆水，高影渐离尘。莫入胡儿笛，还令泪湿巾。知



   卷319_31 【试中和节诏赐公卿尺诗】李观 

淑节韶光媚，皇明宠锡崇。具寮颁玉尺，成器幸良工。 
岂止寻常用，将传度量同。人何不取利，物亦赖其功。 
紫翰宣殊造，丹诚厉匪躬。奉之无失坠，恩泽自天中。知



   卷319_32 【省试恩赐耆老布帛（一作崔宗诗）】李绛 

涣汗中天发，殊私海外存。衰颜逢圣代，华发受皇恩。 
烛物明尧日，垂衣辟禹门。惜时悲落景，赐帛慰馀魂。 
厚泽沾翔泳，微生保子孙。盛明今尚齿，欢奉九衢樽。知



   卷319_33 【和裴相国答张秘书赠马诗】李绛 

高才名价欲凌云，上驷光华远赠君。念旧露垂丞相简， 
感知星动客卿文。纵横逸气宁称力，驰骋长途定出群。 
伏枥莫令空度岁，黄金结束取功勋。知



   卷319_34 【赐耆老布帛（一作张复元诗）】崔枢 

殊私及耆老，圣德赈黎元。布帛忻天赐，生涯作主恩。 
情均皆挟纩，礼异贲丘园。庆洽时方泰，仁沾月告存。 
宁知酬雨露，空识荷乾坤。击壤将何幸，裴回望九门。知



   卷319_35 【齐优开笼飞去所献楚王鹄】崔枢 

受命笼齐鹄，交欢献楚王。惠心先巧辩，戢羽见回翔。 
意适清风远，忧除白日长。度云摇旧影，过树阅新芳。 
直取名翻重，宁唯好不伤。谁言滑稽理，千载戒禽荒。知



   卷319_36 【试中和节诏赐公卿尺诗】陆复礼 

春仲令初吉，欢娱乐大中。皇恩贞百度，宝尺赐群公。 
欲使方隅法，还令规矩同。捧观珍质丽，拜受圣恩崇。 
如荷丘山重，思酬方寸功。从兹度天地，与国庆无穷。知



   卷319_37 【赋得白云起封中（一作陈希烈诗）】李正辞 

千年泰山顶，云起汉皇封。不作奇峰状，宁分触石容。 
为霖虽易得，表圣自难逢。冉冉排空上，依依叠影重。 
素光非曳练，灵贶是从龙。岂学无心出，东西任所从。知



   卷319_38 【赋得白云起封中（一作许康佐诗）】张嗣初 

英英白云起，呈瑞出封中。表圣宁因地，逢时岂待风。 
浮光弥皎洁，流影更冲融。自叶尧年美，谁云汉日同。 
金泥光乍掩，玉检气潜通。欲与非烟并，亭亭不散空。知



   卷319_39 【春色满皇州】张嗣初 

何处年华好，皇州淑气匀。韶阳潜应律，草木暗迎春。 
柳变金堤畔，兰抽曲水滨。轻黄垂辇道，微绿映天津。 
丽景浮丹阙，晴光拥紫宸。不知幽远地，今日几枝新。知



   卷319_40 【日暮碧云合】许康佐 

日际愁阴生，天涯暮云碧。重重不辨盖，沈沈乍如积。 
林色黯疑暝，隙光俄已夕。出岫且从龙，萦空宁触石。 
馀辉澹瑶草，浮影凝绮席。时景讵能留，几思轻尺璧。知



   卷319_41 【白云起封中（一作张嗣初诗）】许康佐 

英英白云起，呈瑞出封中。表圣宁依地，逢时岂待风。 
浮辉弥皎洁，流影更冲融。自叶尧天美，谁言汉日同。 
泥金光乍掩，检玉气俄通。犹愿非烟瑞，亭亭不散空。知



   卷319_42 【石季伦金谷园（一本题作金谷怀古）】许尧佐 

石氏遗文在，凄凉见故园。轻风思奏乐，衰草忆行轩。 
舞榭苍苔掩，歌台落叶繁。断云归旧壑，流水咽新源。 
曲沼残烟敛，丛篁宿鸟喧。唯馀池上月，犹似对金尊。知



   卷319_43 【石季伦金谷园】李君房 

梓泽风流地，凄凉迹尚存。残芳迷妓女，衰草忆王孙。 
舞态随人谢，歌声寄鸟言。池平森灌木，月落吊空园。 
流水悲难驻，浮云影自翻。宾阶馀藓石，车马讵喧喧。知



   卷319_44 【享惠昭太子庙乐章登歌】杜羔 

因心克孝，位震遗芬。宾天道茂，轸怀气分。 
发祇乃祀，咳叹如闻。二歌斯升，以咏德薰。主



   卷319_45 【南至日隔仗望含元殿香炉（一作王良士诗）】车缅 

抗殿疏元首，高高接上元。节当南至日，星是北辰天。 
宝戟罗仙仗，金炉引瑞烟。霏微双阙丽，溶曳九州连。 
拂曙祥光满，分晴晓色鲜。一阳今在历，生植愿陶甄。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十 
 
   
　 
　

　
 　



   卷320_1 【奉和圣制九月十八日赐百寮追赏因书所怀】权德舆 

锡宴朝野洽，追欢尧舜情。秋堂丝管动，水榭烟霞生。 
黄花媚新霁，碧树含馀清。同和六律应，交泰万宇平。 
春藻下中天，湛恩阐文明。小臣谅何以，亦此摽华缨。知



   卷320_2 【奉和圣制九日言怀赐中书门下及百寮】权德舆 

令节在丰岁，皇情喜乂安。丝竹调六律，簪裾列千官。 
烟霜暮景清，水木秋光寒。筵开曲池上，望尽终南端。 
天文丽庆霄，墨妙惊飞鸾。愿言黄花酒，永奉今日欢。知



   卷320_3 【奉和圣制重阳日中外同欢以诗言志因示百僚】权德舆 

玉醴宴嘉节，拜恩欢有馀。煌煌菊花秀，馥馥萸房舒。 
白露秋稼熟，清风天籁虚。和声度箫韶，瑞气深储胥。 
百辟皆醉止，万方今宴如。宸衷在化成，藻思焕琼琚。 
微臣徒窃抃，岂足歌唐虞。古



   卷320_4 【奉和圣制中春麟德殿会百寮观新乐】权德舆 

仲春蔼芳景，内庭宴群臣。森森列干戚，济济趋钩陈。 
大乐本天地，中和序人伦。正声迈咸濩，易象含羲文。 
玉俎映朝服，金钿明舞茵。韶光雪初霁，圣藻风自薰。 
时泰恩泽溥，功成行缀新。赓歌仰昭回，窃比华封人。斋



   卷320_5 【奉和圣制中和节赐百官宴集因示所怀】权德舆 

万方庆嘉节，宴喜皇泽均。晓开蓂叶初，景丽星鸟春。 
藻思贞百度，著明并三辰。物情舒在阳，时令弘至仁。 
衢酒和乐被，薰弦声曲新。赓歌武弁侧，永荷玄化醇。斋



   卷320_6 【奉和圣制重阳日即事六韵】权德舆 

嘉节在阳数，至欢朝野同。恩随千钟洽，庆属五稼丰。 
时菊洗露华，秋池涵霁空。金丝响仙乐，剑舄罗宗公。 
天道光下济，睿词敷大中。多惭击壤曲，何以答尧聪。斋



   卷320_7 【奉和圣制丰年多庆九日示怀】权德舆 

寒露应秋杪，清光澄曙空。泽均行苇厚，年庆华黍丰。 
声明畅八表，宴喜陶九功。文丽日月合，乐和天地同。 
圣言在推诚，臣职惟匪躬。琐细何以报，翾飞淳化中。斋



   卷320_8 【赠文敬太子庙时享退文舞迎武舞乐章】权德舆 

干旄羽籥相亏蔽，一进一退殊行缀。
昔献三雍盛礼容，今陈六佾崇仪制。



   卷320_9 【读穀梁传二首】权德舆 

荀寅士吉射，诚乃蔽聪明。奈何赵志父，专举晋阳兵。 
下令汉七国，借此以为名。吾嘉徙薪智，祸乱何由生。主

忆昔溴梁会，岂伊无诸侯。群臣自盟歃，君政如赘旒。 
有力则宗楚，何人复尊周。空文徒尔贬，见此眦血流。古



   卷320_10 【刘绍相访夜话，因书即事】权德舆 

故人怆久别，兹夕款郊扉。山僮漉野酝，稚子褰书帷。 
清露泫珠莹，金波流玉徽。忘言我造适，瞪视君无违。 
但令静胜躁，自使癯者肥。不待蘧生年，从此知昔非。古



   卷320_11 【卧病喜惠上人、李炼师、茅处士见访，因以赠】权德舆 

沈疴结繁虑，卧见书窗曙。方外三贤人，惠然来相亲。 
整巾起曳策，喜非车马客。支郎有佳文，新句凌碧云。 
霓裳何飘飘，浩志凌紫氛。复有沈冥士，远系三茅君。 
各言麋鹿性，不与簪组群。清言出象系，旷迹逃玄纁。 
心源暂澄寂，世故方纠纷。终当逐师辈，岩桂香氲芬。主



   卷320_12 【多病戏书，因示长孺】权德舆 

行年未四十，已觉百病生。眼眩飞蝇影，耳厌远蝉声。 
甘辛败六藏，冰炭交七情。唯思曲肱枕，搔首掷华缨。斋



   卷320_13 【古兴】权德舆 

月中有桂树，无翼难上天。海底有龙珠，下隔万丈渊。 
人生大限虽百岁，就中三十称一世。晦明乌兔相推迁， 
雪霜渐到双鬓边。沉忧戚戚多浩叹，不得如意居太半。 
一气暂聚常恐散，黄河清兮白石烂。主



   卷320_14 【感寓】权德舆 

残雨倦欹枕，病中时序分。秋虫与秋叶，一夜隔窗闻。 
虚室对摇落，晤言无与群。冥心试观化，世故如丝棼。 
但看鸢戾天，岂见山出云。下里徒击节，朱弦秘南薰。 
梧桐秀朝阳，上有威凤文。终待九成奏，来仪瑞吾君。知



   卷320_15 【跌伤伏枕，有劝醲酒者暂忘所苦，因有一绝】权德舆 

一杯宜病士，四体委胡床。暂得遗形处，陶然在醉乡。斋



   卷320_16 【病中苦热】权德舆 

三伏鼓洪炉，支离一病夫。倦眠身似火，渴歠汗如珠。 
悸乏心难定，沉烦气欲无。何时洒微雨，因与好风俱。古



   卷320_17 【览镜见白发数茎光鲜特异】权德舆 

秋来皎洁白须光，试脱朝簪学酒狂。
一曲酣歌还自乐，儿孙嬉笑挽衣裳。



   卷320_18 【南亭晓坐因以示璩】权德舆 

隐几日无事，风交松桂枝。园庐含晓霁，草木发华姿。 
迹似南山隐，官从小宰移。万殊同野马，方寸即灵龟。 
弱质常多病，流年近始衰。图书传授处，家有一男儿。主



   卷320_19 【竹径偶然作】权德舆 

退朝此休沐，闭户无尘氛。杖策入幽径，清风随此君。 
琴觞恣偃傲，兰蕙相氛氲。幽赏方自适，林西烟景曛。斋



   卷320_20 【拜昭陵过咸阳墅】权德舆 

季子乏二顷，扬雄才一廛。伊予此南亩，数已逾前贤。 
顷岁辱明命，铭勋镂贞坚。遂兹操书致，内顾增缺然。 
乃葺场圃事，迨今三四年。适因昭陵拜，得抵咸阳田。 
田夫竞致辞，乡耋争来前。村盘既罗列，鸡黍皆珍鲜。 
古称禄代耕，人以食为天。自惭廪给厚，谅使井税先。 
涂涂沟塍雾，漠漠桑柘烟。荒蹊没古木，精舍临秋泉。 
池笼岂所安，樵牧乃所便。终当解缨络，田里谐因缘。斋



   卷320_21 【早春南亭即事】权德舆 

虚斋坐清昼，梅坼柳条鲜。节候开新历，筋骸减故年。 
振衣惭艾绶，窥镜叹华颠。独有开怀处，孙孩戏目前。古



   卷320_22 【璩授京兆府参军戏书以示兼呈独孤郎】权德舆 

见尔府中趋，初官足慰吾。老牛还舐犊，凡鸟亦将雏。 
喜至翻成感，痴来或欲殊。因惭玉润客，应笑此非夫。知



   卷320_23 【书绅诗】权德舆 

和静有真质，斯人称最灵。感物惑天性，触里纷多名。 
祸机生隐微，智者鉴未形。败礼因近习，哲人自居贞。 
当令念虑端，鄙嫚不能萌。苟非不逾矩，焉得遂性情。 
谨之在事初，动用各有程。千里起步武，彗云自纤茎。 
心源一流放，骇浪奔长鲸。渊木苟端深，枝流则贞清。 
和理通性术，悠久方昭明。先师留中庸，可以导此生。主



   卷320_24 【侍从游后湖宴坐】权德舆 

绝境殊不远，湖塘直吾庐。烟霞旦夕生，泛览诚可娱。 
慈颜俯见喻，辍尔诗与书。清旭理轻舟，嬉游散烦劬。 
宿雨荡残燠，惠风与之俱。心灵一开旷，机巧眇已疏。 
中流有荷花，花实相芬敷。田田绿叶映，艳艳红姿舒。 
繁香好风结，净质清露濡。丹霞无容辉，嫭色亦踟蹰。 
秾芳射水木，欹叶游龟鱼。化工若有情，生植皆不如。 
轻舟任沿溯，毕景乃踌躇。家人亦恬旷，稚齿皆忻愉。 
素弦激凄清，旨酒盈樽壶。寿觞既频献，乐极随歌呼。 
圆月初出海，澄辉来满湖。清光照酒酣，俯倾百虑无。 
以兹心目畅，敌彼名利途。轻肥何为者，浆藿自有馀。 
愿销区中累，保此湖上居。无用诚自适，年年玩芙蕖。主



   卷320_25 【晨坐寓兴】权德舆 

清晨坐虚斋，群动寂未喧。泊然一室内，因见万化源。 
得丧心既齐，清净教益敦。境来每自惬，理胜或不言。 
亭柯见荣枯，止水知清浑。悠悠世上人，此理法难论。主



   卷320_26 【郊居岁暮因书所怀】权德舆 

养拙方去喧，深居绝人事。返耕忘帝力，乐道疏代累。 
翛然衡茅下，便有江海意。宁知肉食尊，自觉儒衣贵。 
烟霜当暮节，水石多幽致。三径日闲安，千峰对深邃。 
策藜出村渡，岸帻寻古寺。月魄清夜琴，猿声警朝寐。 
地偏芝桂长，境胜烟霞异。独鸟带晴光，疏篁净寒翠。 
窗前风叶下，枕上溪云至。散发对农书，斋心看道记。 
清言核名理，开卷穷精义。求誉观朵颐，危身陷芳饵。 
纷吾守孤直，世业常恐坠。就学缉韦编，铭心对欹器。 
元和畅万物，动植咸使遂。素履期不渝，永怀丘中志。古



   卷320_27 【暮春闲居示同志】权德舆 

避喧非傲世，幽兴乐郊园。好古每开卷，居贫常闭门。 
曙钟来古寺，旭日上西轩。稍与清境会，暂无尘事烦。 
静看云起灭，闲望鸟飞翻。乍问山僧偈，时听渔父言。 
体羸谙药性，事简见心源。冠带惊年长，诗书喜道存。 
小池泉脉凑，危栋燕雏喧。风入松阴静，花添竹影繁。 
灌园输井税，学稼奉晨昏。此外知何有，怡然向一樽。知



   卷320_28 【田家即事】权德舆 

闲卧藜床对落晖，翛然便觉世情非。漠漠稻花资旅食， 
青青荷叶制儒衣。山僧相访期中饭，渔父同游或夜归。 
待学尚平婚嫁毕，渚烟溪月共忘机。知



   卷320_29 【寓兴】权德舆 

弱冠无所就，百忧钟一身。世德既颠坠，素怀亦堙沦。 
风烟隔嵩丘，羸疾滞漳滨。昭代未通籍，丰年犹食贫。 
敢求庖有鱼，但虑甑生尘。俯首愧僮仆，蹇步羞亲宾。 
岂伊当途者，一一由中人。已矣勿复言，吾将问秋旻。古



   卷320_30 【浩歌】权德舆 

杖策出蓬荜，浩歌秋兴长。北风吹荷衣，萧飒景气凉。 
通逵抵山郭，里巷连湖光。孤云净远峰，绿水溢芳塘。 
鱼鸟乐天性，杂英互芬芳。我心独何为，万虑萦中肠。 
履道身未泰，主家谋不臧。心为世教牵，迹寄翰墨场。 
出处两未定，羁羸空自伤。沈忧不可裁，伫立河之梁。 
晚归茅檐下，左右陈壶觞。独酌复长谣，放心游八荒。 
得丧同一域，是非亦何常。胡为苦此生，矻矻徒自强。 
乃知杯中物，可使忧患忘。因兹谢时辈，栖息无何乡。斋



   卷320_31 【与道者同守庚申】权德舆 

洞真善救世，守夜看仙经。俾我外持内，当兹申配庚。 
斋心已恬愉，澡身自澄明。沉沉帘帏下，霭霭灯烛清。 
四支动有息，一室虚白生。收视忘趋舍，叩齿集神灵。 
伊予嗜欲寡，居常痾恙轻。三尸既伏窜，九藏乃和平。 
无令耳目胜，则使性命倾。窅然深夜中，若与元气并。 
释宗称定慧，儒师著诚明。派分示三教，理诣无二名。 
吉祥能止止，委顺则生生。视履苟无咎，天祐期永贞。 
应物智不劳，虚中理自冥。岂资金丹术，即此驻颓龄。主



   卷320_32 【丙寅岁苦贫戏题】权德舆 

清朝起藜床，雪霜对枯篱。家人来告予，今日无晨炊。 
鹾醯一已整，新炭固难期。厚生彼何人，工拙各异宜。 
间岁从使檄，亲宾苦川驰。虽非悖而入，与出常相随。 
吴门与南亩，颇亦持镃基。有时遇丰年，岁计犹不支。 
颜渊谅贤人，陋巷能自怡。中忆裴子野，泰然倾薄糜。 
愧非古人心，戚戚愁朝饥。近古犹不及，太上那可希。 
奈何时风扇，使我正性衰。巧智竞忧劳，展转生浇漓。 
吾观黄金印，未胜青松枝。粗令有鱼菽，岂复求轻肥。 
顾惭主家拙，甘使群下嗤。如何致一杯，醉后无所知。古



   卷320_33 【独酌】权德舆 

独酌复独酌，满盏流霞色。身外皆虚名，酒中有全德。 
风清与月朗，对此情何极。知



   卷320_34 【知非】权德舆 

名教自可乐，搢绅贵行道。何必学狂歌，深山对丰草。斋



   卷320_35 【诫言】权德舆 

言之或未行，前哲所不取。方寸虽浩然，因之三缄口。知



   卷320_36 【醉后】权德舆 

美禄与贤人，相逢自可亲。愿将花柳月，尽赏醉乡春。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十一 
 
   
　 
　

　
 　



   卷321_1 【奉和李相公早朝于中书候传点偶书所怀奉呈门…中书相公】权德舆 

五更钟漏歇，千门扃钥开。紫宸残月下，黄道晓光来。 
辨色趋中禁，分班列上台。祥烟初缭绕，威凤正裴回。 
斧藻归全德，轮辕适众材。化成风偃草，道合鼎调梅。 
渥命随三接，皇恩畅九垓。嘉言造膝去，喜气沃心回。 
东阁延多士，南山赋有台。阳春那敢和，空此咏康哉。古



   卷321_2 【奉和于司空二十五丈新卜城南郊…奉献兼呈李裴相公】权德舆 

一德承昌运，三公翊至尊。云龙谐理代，鱼水见深恩。 
别墅池塘晓，晴郊草木蕃。沟塍连杜曲，茅土盛于门。 
卜筑因登览，经邦每讨论。退朝鸣玉会，入室断金言。 
材俊依东阁，壶觞接后园。径深云自起，风静叶初翻。 
宰物归心匠，虚中即化源。巴人宁敢和，空此愧游藩。主



   卷321_3 【奉和新卜城南郊居得与卫右丞邻舍，因赋诗寄赠】权德舆 

上宰坐论道，郊居仍里仁。六符既昭晰，万象随陶钧。 
旭旦下玉墀，鸣驺拂车茵。轩窗退残暑，风物迎萧辰。 
山泽蜃雨出，林塘鱼鸟驯。岂同求羊径，共是羲皇人。 
石君五曹重，左户三壤均。居止烟火接，逢迎鸡黍频。 
大方本无隅，盛德必有邻。千年郢曲后，复此闻阳春。古



   卷321_4 【奉和韦曲庄言怀，贻东曲外族诸弟】权德舆 

韦曲冠盖里，鲜原郁青葱。公台睦中外，墅舍邻西东。 
驺驭出国门，晨曦正曈曨。燕居平外土，野服参华虫。 
疆畎分古渠，烟霞连灌丛。长幼序以齿，欢言无不同。 
忆昔全盛时，勋劬播休功。代业扩宇内，光尘蔼墟中。 
慨息多永叹，歌诗厚时风。小生忝瓜葛，慕义斯无穷。主



   卷321_5 【和王侍郎病中领度支，烦迫之馀，过西园书堂闲望】权德舆 

凭槛辍繁务，晴光烟树分。中邦均禹贡，上药验桐君。 
满径风转蕙，卷帘山出云。锵然玉音发，馀兴在斯文。斋



   卷321_6 【奉和度支李侍郎早朝】权德舆 

夙驾趋北阙，晓星启东方。鸣驺分骑吏，列烛散康庄。 
照灼华簪并，逶迤绮陌长。腰金初辨色，喷玉自生光。 
献替均三壤，贞明集百祥。下才叨接武，空此愧文昌。斋



   卷321_7 【奉和刘侍郎司徒奉诏伐叛书情呈宰相】权德舆 

玉帐元侯重，黄枢上宰雄。缘情词律外，宣力庙谋中。 
震耀恭天讨，严凝助岁功。行看画麟阁，凛凛有英风。古



   卷321_8 【奉和鄜州刘大夫麦秋出师遮虏有怀中朝亲故】权德舆 

天子爱全才，故人雄外台。绿油登上将，青绶亚中台。 
亭障鸣笳入，风云转旆来。兰坊分杳杳，麦垄望莓莓。 
月向雕弓满，莲依宝剑开。行师齐鹤列，锡马尽龙媒。 
壮志征染甫，嘉招萃楚材。千寻推直干，百炼去纤埃。 
间阔劳相望，欢言幸早陪。每联花下骑，几泛竹间杯。 
芳讯双鱼远，流年两鬓催。何时介圭觐，携手咏康哉。知



   卷321_9 【太原郑尚书远寄新诗，走笔酬赠，因代书贺】权德舆 

晓开阊阖出丝言，共喜全才镇北门。职重油幢推上略， 
荣兼革履见深恩。昔岁经过同二仲，登朝并命惭无用。 
曲台分季奉斋祠，直笔系年陪侍从。芬芳鸡舌向南宫， 
伏奏丹墀迹又同。公望数承黄纸诏，虚怀自号白云翁。 
戎装躞蹀纷出祖，金印煌煌宠司武。时看介士阅犀渠， 
每狎儒生冠章甫。晋祠汾水古并州，千骑双旌居上头。 
新握兵符应感激，远缄诗句更风流。缁衣诸侯谅称美， 
白衣尚书何可比。只今麟阁待丹青，努力加餐报天子。古



   卷321_10 【奉和许阁老酬淮南崔十七端公见寄】权德舆 

文行蕴良图，声华挹大巫。抡才超粉署，驳议在黄枢。 
自得环中辨，偏推席上儒。八音谐雅乐，六辔骋康衢。 
密侍仝锵珮，雄才本弃繻。炉烟霏琐闼，宫漏滴铜壶。 
旧友双鱼至，新文六义敷。断金挥丽藻，比玉咏生刍。 
交辟尝推重，单辞忽受诬。风波疲贾谊，岐路泣杨朱。 
溟涨前程险，炎荒旅梦孤。空悲鸢跕水，翻羡雁衔芦。 
故国方迢递，羁愁自郁纡。远猷来象魏，霈泽过番禺。 
尽室扁舟客，还家万里途。索居因仕宦，著论拟潜夫。 
帆席来应驶，郊园半已芜。夕阳寻古径，凉吹动纤枯。 
忆昔同驱传，忘怀或据梧。幕庭依古刹，缗税给中都。 
瓜步经过惯，龙沙眺听殊。春山岚漠漠，秋渚露涂涂。 
孰谓原思病，非关宁武愚。方看簪獬豸，俄叹絷騊駼。 
芳讯风情在，佳期岁序徂。二贤欢最久，三益义非无。 
柏悦心应尔，松寒志不渝。子将陪禁掖，亭伯限江湖。 
交分终推毂，离忧莫向隅。分曹日相见，延首忆田苏。古



   卷321_11 【奉和李给事省中书情寄刘苗崔三曹长因呈许陈二阁老】权德舆 

常寮几处伏明光，新诏联翩夕拜郎。五夜漏清天欲曙， 
万年枝暖日初长。分曹列侍登文石，促膝闲谣接羽觞。 
共说汉朝荣上赏，岂令三友滞冯唐。古



   卷321_12 【过张监阁老宅对酒奉酬见赠（其年停贡举）】权德舆 

里仁无外事，徐步一开颜。荆玉收难尽，齐竽喜暂闲。 
秋风倾菊酒，霁景下蓬山。不用投车辖，甘从倒载还。知



   卷321_13 【奉和张舍人阁老阁中直夜思闻雅琴因以书事通简僚友】权德舆 

紫垣宿清夜，蔼蔼复沈沈。圆月衡汉净，好风松涤深。 
轩窗韵虚籁，兰雪怀幽音。珠露销暑气，玉徽结遐心。 
盛才本殊伦，雅诰方在今。伫见舒彩翮，翻飞归凤林。知



   卷321_14 【和兵部李尚书东亭诗】权德舆 

三接履声退，东亭斯旷然。风流披鹤氅，操割佩龙泉。 
云卷岩巘叠，雨馀松桂鲜。岂烦禽尚游，所贵天理全。主



   卷321_15 【和司门殷员外早秋省中书直夜，寄荆南卫象端公】权德舆 

共嗟王粲滞荆州，才子为郎忆旧游。凉夜偏宜粉署直， 
清言远待玉人酬。风生北渚烟波阔，露下南宫星汉秋。 
早晚得为同舍侣，知君两地结离忧。主



   卷321_16 【酬陆三十二参浙东见寄】权德舆 

骢马别已久，鲤鱼来自烹。殷勤故人意，怊怅中林情。 
茫茫重江外，杳杳一枝琼。搔首望良觌，为君华发生。斋



   卷321_17 【奉酬张监阁老雪后过中书见赠加两韵简南省僚旧】权德舆 

寓直久叨荣，新恩倍若惊。风清五夜永，节换一阳生。 
潘鬓年空长，齐竽艺本轻。常时望连茹，今日剧悬旌。 
枉步欢方接，含毫思又萦。烦君白雪句，岁晏若为情。斋



   卷321_18 【酬主客仲员外见贺正除】权德舆 

五年承乏奉如纶，才薄那堪侍从臣。禁署独闻清漏晓， 
命书惭对紫泥新。周班每喜簪裾接，郢曲偏宜讽咏频。 
忆昔曲台尝议礼，见君论著最相亲。斋



   卷321_19 【奉和太府韦卿阁老左藏库中假山之作】权德舆 

春山仙掌百花开，九棘腰金有上才。忽向庭中摹峻极， 
如从洞里见昭回。小松已负干霄状，片石皆疑缩地来。 
都内今朝似方外，仍传丽曲寄云台。斋



   卷321_20 【奉和崔评事寄外甥刘同州…杨少尹、李侍御并见寄之作】权德舆 

芳讯来江湖，开缄粲瑶碧。诗因乘黄赠，才擅雕龙格。 
深陈名教本，谅以仁义积。藻思成采章，雅音闻皦绎。 
清时左冯翊，贵士二千石。前日应星文，今兹敞华戟。 
谢公尝乞墅，宁氏终相宅。往岁疲草玄，忘年齐举白。 
酒酣吟更苦，夜艾谈方剧。枣巷风雨秋，石头烟水夕。 
多逢长者辙，不屑诸公辟。酷似仰牢之，雄词挹亭伯。 
老骥念千里，饥鹰舒六翮。叵能舍郊扉，来偶朝中客。斋



   卷321_21 【和职方殷郎中留滞江汉初至南宫，呈诸公并见寄】权德舆 

十载别文昌，藩符寄武当。师贞上介辟，恩擢正员郎。 
藻思烟霞丽，归轩印绶光。还希驻辇问，莫自叹冯唐。古



   卷321_22 【奉酬从兄南仲见示十九韵】权德舆 

晋季天下乱，安丘佐关中。德辉霭家牒，侯籍推时功。 
簪缨盛西州，清白传素风。逢时有舒卷，缮性无穷通。 
吾兄挺奇资，向晦道自充。耕凿汝山下，退然安困蒙。 
诗成三百篇，儒有一亩宫。琴书满座右，芝朮生墙东。 
丽藻粲相鲜，晨辉艳芳丛。清光杳无际，皓魄流霜空。 
邦有贤诸侯，主盟词律雄。荐贤比文举，理郡迈文翁。 
楼中赏不独，池畔醉每同。圣朝辟四门，发迹贵名公。 
小生何为者，往岁学雕虫。华簪映武弁，一年被微躬。 
开缄捧新诗，琼玉寒青葱。谬进空内讼，结怀远忡忡。 
时来无自疑，刷翮摩苍穹。知



   卷321_23 【酬崔千牛四郎早秋见寄】权德舆 

浩歌坐虚室，庭树生凉风。碧云灭奇彩，白露萎芳丛。 
感此时物变，悠然遐想通。偶来被簪组，自觉如池龙。 
少年才藻新，金鼎世业崇。凤文已彪炳，琼树何青葱。 
联镳长安道，接武承明宫。君登玉墀上，我侍彤庭中。 
疲病多内愧，切磋常见同。起予览新诗，逸韵凌秋空。 
相爱每不足，因兹寓深衷。主



   卷321_24 【酬灵彻上人以诗代书见寄（时在荐福寺坐夏）】权德舆 

莲花出水地无尘，中有南宗了义人。已取贝多翻半字， 
还将阳焰谕三身。碧云飞处诗偏丽，白月圆时信本真。 
更喜开缄销热恼，西方社里旧相亲。主



   卷321_25 【酬蔡十二博士见寄四韵】权德舆 

芜城十年别，蓬转居不定。终岁白屋贫，独谣清酒圣。 
风尘韦带减，霜雪松心劲。何以浣相思，启元能尽性。斋



   卷321_26 【戏和三韵】权德舆 

墨翟突不黔，范丹甑生尘。君今复劳歌，鹤发吹湿薪。 
前诏许真秩，何如巾软轮。古



   卷321_27 【李十韶州寄途中绝句使者取报修书之际口号酬赠】权德舆 

诏下忽临山水郡，不妨从事恣攀登。
莫言向北千行雁，别有图南六月鹏。



   卷321_28 【崔四郎协律以诗见寄，兼惠蜀琴，因以酬赠】权德舆 

临风结烦想，客至传好音。白雪缄郢曲，朱弦亘蜀琴。 
泠泠响幽韵，款款寄遐心。岁晚何以报，与君期断金。斋



   卷321_29 【酬冯绛州早秋绛台感怀见寄】权德舆 

良牧闲无事，层台思眇然。六条萦印绶，三晋辨山川。 
洗嫧讴谣合，开襟眺听偏。秋光连大卤，霁景下新田。 
叶落径庭树，人归曲沃烟。武符颁美化，亥字访疑年。 
经术推多识，卿曹亦累迁。斋祠常并冕，官品每差肩。 
接部青丝骑，裁诗白露天。知音愧相访，商洛正闲眠。知



   卷321_30 【酬赵尚书杏园花下醉后见寄（时为太常卿）】权德舆 

春光深处曲江西，八座风流信马蹄。
鹤发杏花相映好，羡君终日醉如泥。



   卷321_31 【酬赵尚书城南看花日晚先归见寄】权德舆 

杜城韦曲遍寻春，处处繁花满目新。
日暮归鞍不相待，与君同是醉乡人。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十二 
 
   
　 
　

　
 　



   卷322_1 【伏蒙十六叔寄示喜庆感怀三十韵因献之】权德舆 

受氏自有殷，树功缅前秦。圭田接土宇，侯籍相纷纶。 
道义集天爵，菁华极人文。握兰中台并，折桂东堂春。 
祖德蹈前哲，家风播清芬。先公秉明义，大节逢艰屯。 
独立挺忠孝，至诚感神人。命书备追锡，迹远道不伸。 
小生谅无似，积庆遭昌辰。九年西掖忝，五转南宫频。 
司理因旷职，曲台仍礼神。愧非夔龙姿，忽佐尧舜君。 
内惟负且乘，徒以弱似仁。岂足议大政，所忧玷彝伦。 
叔父贞素履，含章穷典坟。百氏若珠贯，九流皆翚分。 
黄钟蕴声调，白玉那缁磷。清论坐虚室，长谣宜幅巾。 
开关接人祠，支策无俗宾。种杏当暑热，烹茶含露新。 
井径交碧藓，轩窗栖白云。飞沉禽鱼乐，芬馥兰桂薰。 
经术弘义训，息男茂嘉闻。筮仕就色养，宴居忘食贫。 
四方有翘车，上国有蒲轮。行当反招隐，岂得常退身。 
秦吴路杳杳，朔海望沄沄。侍坐驰梦寐，结怀积昏昕。 
发函捧新诗，慈诲情殷勤。省躬日三复，拜首书诸绅。古



   卷322_2 【酬李二十二兄主簿马迹山见寄】权德舆 

杳杳尘外想，悠悠区中缘。如何战未胜，曾是教所牵。 
远郊有灵峰，夙昔栖真仙。鸾声去已久，马迹空依然。 
丹崖转初旭，碧落凝秋烟。松风共萧飒，萝月想婵娟。 
内兄蕴遐心，嘉遁性所便。不能栖枳棘，且复探云泉。 
中有冥寂人，闲读逍遥篇。联袂共支策，抠衣尝绝编。 
徐行石上苔，静韵风中弦。烟霞湿儒服，日月生寥天。 
新诗来起予，璀璨六义全。能尽含写意，转令山水鲜。 
若闻笙鹤声，宛在耳目前。登攀阻心赏，愁绝空怀贤。 
出处岂异途，心冥即真筌。暂从西府檄，终卧东菑田。 
不嫌予步蹇，但恐君行膻。如能固旷怀，谷口期穷年。知



   卷322_3 【酬陆四十楚源春夜宿虎丘山对月寄梁四敬之兼见贻之作】权德舆 

东风变蘅薄，时景日妍和。更想千峰夜，浩然幽意多。 
蕙香袭闲趾，松露泫乔柯。潭影漾霞月，石床封薜萝。 
夫君非岁时，已负青冥姿。龙虎一门盛，渊云四海推。 
駸駸步騕褭，婉婉翥长离。悬圃尽琼树，家林轻桂枝。 
声荣徒外奖，恬淡方自适。逸气凌颢清，仁祠访金碧。 
芊眠瑶草秀，断续云窦滴。芳讯发幽缄，新诗比良觌。 
故人石渠署，美价满中朝。落落杉松直，芬芬兰杜飘。 
雄词鼓溟海，旷达豁烟霄。营道幸同术，论心皆后凋。 
循环伐木咏，缅邈招隐情。惭兹拥肿才，爱彼潺湲清。 
拘牵尚多故，梦想何由并。终结方外期，不待华发生。主



   卷322_4 【酬穆七侍郎早登使院西楼感怀】权德舆 

耿耿宵欲半，振衣庭户前。浩歌抚长剑，临风泛清弦。 
晴霜丽寒芜，微月露碧鲜。杉梧韵幽籁，河汉明秋天。 
良夜虽可玩，沉忧逾浩然。楼中迟启明，林际挥宿烟。 
晨风响钟鼓，曙色映山川。滔滔天外驶，杲杲朝日悬。 
因穷西南永，得见天地全。动植相纠纷，车从竞喧阗。 
鳣鲔跃洪流，麇麚倚荒阡。嗈嗈白云雁，嘒嘒清露蝉。 
一气鼓万殊，晦明相推迁。羲和无停鞅，不得常少年。 
当令志气神，及此鬓发玄。岂唯十六族，今古称其贤。 
夫君才气雄，振藻何翩翩。诗轻沈隐侯，赋拟王仲宣。 
小鸟抢榆枋，大鹏激三千。与君期晚岁，方结林栖缘。斋



   卷322_5 【奉和李大夫题郑评事江楼】权德舆 

达士无外累，隐几依南郭。茅栋上江开，布帆当砌落。 
支颐散华发，欹枕曝灵药。入鸟不乱行，观鱼还自乐。 
何时金马诏，早岁建安作。往事尽筌蹄，虚怀寄杯杓。 
邦君驻千骑，清论时间酌。凭槛出烟埃，振衣向寥廓。 
心源齐彼是，人境胜岩壑。何必栖冥冥，然为避矰缴。知



   卷322_6 【春游茅山酬杜评事见寄】权德舆 

喜得赏心处，春山岂计程。连溪芳草合，半岭白云晴。 
绝涧漱冰碧，仙坛挹颢清。怀君在人境，不共此时情。主



   卷322_7 【和韩侍御白发】权德舆 

白发今朝见，虚斋晓镜清。乍分霜简色，微映铁冠生。 
幕下多能事，周行挹令名。流年未可叹，正遇太阶平。斋



   卷322_8 【和邵端公醉后寄于谏议之作】权德舆 

莫羡檐前柳，春风独早归。阳和次第发，桃李更芳菲。知



   卷322_9 【和李大夫西山祈雨，因感张曲江故事十韵】权德舆 

亚相冠貂蝉，分忧统十联。火星当永日，云汉倬炎天。 
斋祷期灵贶，精诚契昔贤。中宵出驺驭，清夜旅牲牷。 
触日看初起，随车应物先。雷音生绝巘，雨足晦平阡。 
潇洒四冥合，空濛万顷连。歌谣喧泽国，稼穑遍原田。 
故事三台盛，新文六义全。作霖应自此，天下待丰年。斋



   卷322_10 【同陆太祝鸿渐崔法曹载华见萧侍御留后…喜而有作三首】权德舆 

专城书素至留台，忽报张纲揽辔回。
共看昨日蝇飞处，并是今朝鹊喜来。

鹤发州民拥使车，人人自说受恩初。
如今天下无冤气，乞为邦君雪谤书。

众人哺啜喜君醒，渭水由来不杂泾。
遮莫雪霜撩乱下，松枝竹叶自青青。



   卷322_11 【答韦秀才寄一首】权德舆 

中峰云暗雨霏霏，水涨花塘未得归。
心忆琼枝望不见，几回虚湿薜萝衣。



   卷322_12 【户部王曹长杨考功崔刑部二院长…因书所怀且叙所知】权德舆 

忽惊西江侣，共作南宫郎。宿昔芝兰室，今兹鸳鹭行。 
子猷美风味，左户推公器。含毫白雪飞，出匣青萍利。 
子云尝燕居，作赋似相如。闲成考课奏，别贡贤良书。 
子玉谅贞实，持刑慎丹笔。秋天鸿鹄姿，晚岁松筠质。 
伊予诚薄才，何幸复趋陪。偶来尘右掖，空此忆中台。 
时节东流驶，悲欢追往事。待月登庾楼，排云上萧寺。 
盍簪莲府宴，落帽龙沙醉。极浦送风帆，灵山眺烟翠。 
解颐通善谑，喻指穷精义。搦管或飞章，分曹时按吏。 
雨散与蓬飘，秦吴两寂寥。方期全拥肿，岂望蹑扶摇。 
夜直分三署，晨趋共九霄。外庭时接武，广陌更连镳。 
北极星辰拱，南薰气序调。欣随众君子，并立圣明朝。知



   卷322_13 【贡院对雪，以绝句代八行，奉寄崔阁老】权德舆 

寓宿春闱岁欲除，严风密雪绝双鱼。
思君独步西垣里，日日含香草诏书。



   卷322_14 【初秋月夜中书宿直，因呈杨阁老】权德舆 

欹枕直庐暇，风蝉迎早秋。沈沈玉堂夕，皎皎金波流。 
对掌喜新命，分曹谐旧游。相思玩华彩，因感庾公楼。古



   卷322_15 【唐开州文编远寄新赋累惠良药咏叹仰佩…聊书还答】权德舆 

风雨竦庭柯，端忧坐空堂。多病时节换，所思道里长。 
故人朱两轓，出自尚书郎。下车今几时，理行远芬芳。 
琼瑶览良讯，芣苡满素囊。结根在贵州，蠲疾传古方。 
探撷当五月，殷勤逾八行。深情婉如此，善祝何可忘。 
复有金玉音，焕如龙凤章。一闻灵洞说，若睹群仙翔。 
三清飞庆霄，百汰成雄铓。体物信无对，洒心愿相将。 
昔年同旅食，终日窥文房。春风眺芜城，秋水渡柳杨。 
君为太史氏，弱质羁楚乡。今来忝司谏，千骑遥相望。 
归云夕鳞鳞，圆魄夜苍苍。远思结铃阁，何人交羽觞。 
伫见征颍川，无为薄淮阳。政成看再入，列侍炉烟傍。知



   卷322_16 【待漏假寐梦归江东旧居】权德舆 

十年江浦卧郊园，闲夜分明结梦魂。舍下烟萝通古寺， 
湖中云雨到前轩。南宗长老知心法，东郭先生识化源。 
觉后忽闻清漏晓，又随簪珮入君门。知



   卷322_17 【祗命赴京，途次淮口，因书所怀】权德舆 

弱植素寡偶，趋时非所任。感恩再登龙，求友皆断金。 
彪炳睹奇采，凄锵闻雅音。适欣佳期接，遽叹离思侵。 
靡靡遵远道，忡忡劳寸心。难成独酌谣，空奏伐木吟。 
泬寥清冬时，萧索白昼阴。交欢谅如昨，滞念纷在今。 
因风试矫翼，倦飞会归林。向晚清淮驶，回首楚云深。斋



   卷322_18 【省中春晚忽忆江南旧居戏书所怀因寄两浙亲故杂言】权德舆 

前年冠獬豸，戎府随宾介。去年簪进贤，赞导法宫前。 
今兹戴武弁，谬列金门彦。问我何所能，头冠忽三变。 
野性惯疏闲，晨趋兴暮还。花时限清禁，霁后爱南山。 
晚景支颐对尊酒，旧游忆在江湖久。庾楼柳寺共开襟， 
枫岸烟塘几携手。结庐常占练湖春，犹寄藜床与幅巾。 
疲羸只欲思三径，戆直那堪备七人。更想东南多竹箭， 
悬圃琅玕共葱蒨。裁书且附双鲤鱼，偏恨相思未相见。斋



   卷322_19 【寄李衡州（时所居即衡州宅）】权德舆 

片石丛花画不如，庇身三径岂吾庐。
主人千骑东方远，唯望衡阳雁足书。



   卷322_20 【寄临海郡崔稚璋】权德舆 

美酒步兵厨，古人尝宦游。赤城临海峤，君子今督邮。 
吏隐丰暇日，琴壶共冥搜。新诗寒玉韵，旷思孤云秋。 
志士诚勇退，鄙夫自包羞。终当就知己，莫恋潺湲流。知



   卷322_21 【李韶州著书常论释氏之理贵州有能公遗迹诗以问之】权德舆 

常日区中暇，时闻象外言。曹溪有宗旨，一为勘心源。斋



   卷322_22 【马上赠虚公】权德舆 

马足早尘深，飘缨又满襟。吾师有甘露，为洗此时心。知



   卷322_23 【郴州换印缄遣之际率成三韵，因寄李二兄员外使君】权德舆 

缄题桂阳印，持寄朗陵兄。刺举官犹屈，风谣政已成。 
行看换龟纽，奏最谒承明。主



   卷322_24 【早发杭州泛富春江寄陆三十一公佐】权德舆 

候晓起徒驭，春江多好风。白波连青云，荡漾晨光中。 
四望浩无际，沉忧将此同。未离奔走途，但恐成悲翁。 
俯见触饵鳞，仰目凌霄鸿。缨尘日已厚，心累何时空。 
区区此人世，所向皆樊笼。唯应杯中物，醒醉为穷通。 
故人悬圃姿，琼树纷青葱。终当此山去，共结兰桂丛。古



   卷322_25 【寄侍御从舅】权德舆 

靡靡南轩蕙，迎风转芳滋。落落幽涧松，百尺无附枝。 
世物自多故，达人心不羁。偶陈幕中画，未负林间期。 
感恩从慰荐，循性难絷维。野鹤无俗质，孤云多异姿。 
清泠松露泫，照灼岩花迟。终当税尘驾，来就东山嬉。斋



   卷322_26 【湖上晚眺呈惠上人】权德舆 

湖上烟景好，鸟飞云自还。幸因居止近，日觉性情闲。 
独酌乍临水，清机常见山。此时何所忆，净侣话玄关。古



   卷322_27 【新秋月夜寄故人】权德舆 

客心宜静夜，月色澹新秋。影落三湘水，诗传八咏楼。 
何穷对酒望，几处卷帘愁。若问相思意，随君万里游。知



   卷322_28 【自杨子归丹阳初遂闲居聊呈惠公】权德舆 

移疾喜无事，卷帘松竹寒。稍知名是累，日与静相欢。 
蹇浅逢机少，迂疏应物难。只思闲夜月，共向沃州看。主



   卷322_29 【月夜过灵彻上人房因赠】权德舆 

此身会逐白云去，未洗尘缨还自伤。
今夜幸逢清净境，满庭秋月对支郎。



   卷322_30 【戏赠张炼师】权德舆 

月帔飘飖摘杏花，相邀洞口劝流霞。
半酣乍奏云和曲，疑是龟山阿母家。



   卷322_31 【戏赠天竺灵隐二寺寺主】权德舆 

石路泉流两寺分，寻常钟磬隔山闻。
山僧半在中峰住，共占青峦与白云。



   卷322_32 【赠广通上人】权德舆 

身随猿鸟在深山，早有诗名到世间。
客至上方留盥漱，龙泓洞水昼潺潺。



   卷322_33 【赠老将】权德舆 

白草黄云塞上秋，曾随骠骑出并州。
辘轳剑折虬须白，转战功多独不侯。



   卷322_34 【戏赠表兄崔秀才】权德舆 

何事年年恋隐沦，成名须遣及青春。
明时早献甘泉去，若待公车却误人。



   卷322_35 【醉后戏赠苏九翛（苏常好读元鲁山文或劝入关者故戏之）】权德舆 

白首书窗成巨儒，不知簪组遍屠沽。
劝君莫问长安路，且读鲁山于蒍于。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十三 
 
   
　 
　

　
 　



   卷323_1 【奉送韦起居老舅百日假满归嵩阳旧居】权德舆 

威凤翔紫气，孤云出寥天。奇采与幽姿，缥缈皆自然。 
尝闻陶唐氏，亦有巢由全。以此耸风俗，岂必效羁牵。 
大君遂群方，左史蹈前贤。振衣去朝市，赐告归林泉。 
滑和固难久，循性得所便。有名皆畏途，无事乃真筌。 
旧壑穷杳窕，新潭漾沦涟。岩花落又开，山月缺复圆。 
轻策逗萝径，幅巾凌翠烟。机闲鱼鸟狎，体和芝朮鲜。 
四皓本违难，二疏犹待年。况今寰海清，复此鬓发玄。 
顾惭缨上尘，未绝区中缘。齐竽终自退，心寄嵩峰巅。主



   卷323_2 【奉送孔十兄宾客承恩致政归东都旧居】权德舆 

达人旷迹通出处，每忆安居旧山去。乞身已见抗疏频， 
优礼新闻诏书许。家法遥传阙里训，心源早逐嵩丘侣。 
南史编年著盛名，东朝侍讲常虚伫。角巾华发忽自遂， 
命服金龟君更与。白云出岫暂逶迤，鸿鹄入冥无处所。 
归路依依童稚乐，都门蔼蔼壶觞举。能将此道助皇风， 
自可殊途并伊吕。斋



   卷323_3 【送密秀才吏部驳放后归蜀，应崔大理序】权德舆 

蜀国本多士，雄文似相如。之子西南秀，名在贤能书。 
薄禄且未及，故山念归欤。迢迢三千里，返驾一羸车。 
玉垒长路尽，锦江春物馀。此行无愠色，知尔恋林庐。斋



   卷323_4 【送袁中丞持节册南诏五韵（净字）】权德舆 

西南使星去，远彻通朝聘。烟雨僰道深，麾幢汉仪盛。 
途轻五尺险，水爱双流净。上国洽恩波，外臣遵礼命。 
离堂驻驺驭，且尽樽中圣。斋



   卷323_5 【人日送房二十六侍御归越】权德舆 

驿骑归时骢马蹄，莲花府映若邪溪。
帝城人日风光早，不惜离堂醉似泥。



   卷323_6 【送张阁老中丞持节册吊回鹘】权德舆 

旌旆翩翩拥汉官，君行常得远人欢。分职南台知礼重， 
辍书东观见才难。金章玉节鸣驺远，白草黄云出塞寒。 
欲散别离唯有醉，暂烦宾从驻征鞍。知



   卷323_7 【送二十叔赴任馀杭尉（琴字）】权德舆 

拜首直城阴，樽开意不任。梅仙归剧县，阮巷奏离琴。 
春草吴门绿，秋涛浙水深。十年曾旅寓，应惬宦游心。主



   卷323_8 【春送十四叔赴任渝州录事绝句（中字）】权德舆 

随牒忽离南北巷，解巾都吏有清风。
巴城锁印六联静，尽日闲谣廨署中。



   卷323_9 【送韦十二丈赴襄城令三韵（柳字）】权德舆 

留连出关骑，斟酌临岐酒。旧业传一经，新官栽五柳。 
去去望行尘，青门重回首。知



   卷323_10 【送薛十九丈授将作主簿，分司东都，赋得春草】权德舆 

芊芊远郊外，杳杳春岩曲。愁处映微波，望中连净绿。 
日暮藉离觞，折芳心断续。主



   卷323_11 【送正字十九兄归江东醉后绝句】权德舆 

命驾相思不为名，春风归骑出关程。
离堂莫起临岐叹，文举终当荐祢衡。



   卷323_12 【送张詹事致政归嵩山旧隐（青字）】权德舆 

解龟辞汉庭，却忆少微星。直指常持宪，平反更恤刑。 
闲思紫芝侣，归卧白云扃。明诏优筋力，安车适性灵。 
群公来蔼蔼，独鹤去冥冥。想到挥金处，嵩吟枕上青。古



   卷323_13 【送许著作分司东都】权德舆 

月旦继平舆，风流仕石渠。分曹向瀍洛，守职正图书。 
棣萼荣相映，琼枝色不如。宾朋争漉酒，徒御侍巾车。 
异日始离抱，维思烹鲤鱼。古



   卷323_14 【送少清赴润州参军，因思练旧居（得销字）】权德舆 

二纪乐箪瓢，烟霞暮与朝。因君宦游去，记得春江潮。 
远别更搔首，初官方折腰。青门望离袂，魂为阿连销。知



   卷323_15 【送濬上人归扬州禅智寺】权德舆 

蠹露宗通法已传，麻衣筇杖去悠然。
扬州后学应相待，遥想幡花古寺前。



   卷323_16 【献岁送李十兄赴黔中酒后绝句】权德舆 

一樽岁酒且留欢，三峡黔江去路难。
志士感恩无远近，异时应戴惠文冠。



   卷323_17 【送张仆射朝见毕归镇】权德舆 

青光照目青门曙，玉勒雕戈拥驺驭。东方连帅南阳公， 
文武吉甫如古风。独奉新恩来谒帝，感深更见新诗丽。 
共看三接欲为霖，却念百城同望岁。双旌去去恋储胥， 
归路莺花伴隼旟。今日汉庭求上略，留侯自有一编书。古



   卷323_18 【送韦行军员外赴河阳】权德舆 

五代武弁侍明光，辍佐中权拜外郎。记事还同楚倚相， 
传经远自汉扶阳。离堂处处罗簪组，东望河桥壮鼙鼓。 
三城晓角启轩门，一县繁花照莲府。上略儒风并者稀， 
翩翩驺骑有光辉。只今右职多虚位，应待他时伏奏归。斋



   卷323_19 【送韦中丞奉使新罗（往字）】权德舆 

淳化洽声明，殊方均惠养。计书重译至，锡命双旌往。 
星辞北极远，水泛东溟广。斗柄辨宵程，天琛宜昼赏。 
孤光洲岛迥，净绿烟霞敞。展礼盛宾徒，交欢觌君长。 
经途劳视听，怆别萦梦想。延颈旬岁期，新恩在归鞅。主



   卷323_20 【送从翁赴任长子县令】权德舆 

家风本钜儒，吏职化双凫。启事才方惬，临人政自殊。 
地雄韩上党，秩比鲁中都。拜首春郊夕，离杯莫向隅。斋



   卷323_21 【送从弟广东归绝句】权德舆 

夏云如火铄晨辉，款段羸车整素衣。
知尔业成还出谷，今朝莫怆断行飞。



   卷323_22 【送王炼师赴王屋洞】权德舆 

稔岁在芝田，归程入洞天。白云辞上国，青鸟会群仙。 
自以棋销日，宁资药驻年。相看话离合，风驭忽泠然。主



   卷323_23 【送薛温州（惊字）】权德舆 

昨日馈连营，今来刺列城。方期建礼直，忽访永嘉程。 
郡内裁诗暇，楼中迟客情。凭君减千骑，莫遣海鸥惊。斋



   卷323_24 【送黔中裴中丞阁老赴任（回字）】权德舆 

五谏留中禁，双旌辍上才。内臣持凤诏，天厩锡龙媒。 
宴语暌兰室，辉荣亚柏台。怀黄宜命服，举白叹离杯。 
景霁山川迥，风清雾露开。辰溪分浩淼，僰道接萦回。 
胜理环中得，殊琛徼外来。行看旬岁诏，传庆在公台。主



   卷323_25 【送崔谕德致政东归】权德舆 

天子坐法宫，诏书下江东。懿此嘉遁士，蒲车赴丘中。 
褐衣入承明，朴略多古风。直道侍太子，昌言沃宸聪。 
岩居四十年，心与鸥鸟同。一朝受恩泽，自说如池龙。 
乞骸归故山，累疏明深衷。大君不夺志，命锡忽以崇。 
旭旦出国门，轻装若秋蓬。家依白云峤，手植丹桂丛。 
竹斋引寒泉，霞月相玲珑。旷然解赤绶，去逐冥冥鸿。斋



   卷323_26 【送三十叔赴任晋陵（心字）】权德舆 

春云结暮阴，侍坐捧离襟。黄绶轻装去，青门芳草深。 
十年尘右职，三径寄遐心。便道停桡处，应过旧竹林。古



   卷323_27 【送安南裴都护】权德舆 

忽佩交州印，初辞列宿文。莫言方任远，且贵主忧分。 
迥转朱鸢路，连飞翠羽群。戈船航涨海，旌旆卷炎云。 
绝徼褰帷识，名香夹毂焚。怀来通北户，长养洽南薰。 
暂叹同心阻，行看异绩闻。归时无所欲，薏苡或烦君。斋



   卷323_28 【送别沅泛】权德舆 

念尔强学殖，非贯早从师。温温禀义方，慥慥习书诗。 
计偕来上国，宴喜方怡怡。经术既修明，艺文亦葳蕤。 
伊予谅无取，琐质荷洪慈。偶来贰仪曹，量力何可支。 
废业固相受，避嫌诚自私。徇吾刺促心，婉尔康庄姿。 
古人贵直道，内讼乖坦夷。用兹处大官，无乃玷清时。 
羸车出门去，怅望交涕洟。琢磨贵分阴，岁月若飙驰。 
千里起足下，丰年系镃dQ。苟令志气坚，伫见缨珮随。 
斑斓五彩服，前路春物熙。旧游忆江南，环堵留蓬茨。 
湖水白于练，莼羹细若丝。别来十三年，梦寐时见之。 
宠荣忽逾量，荏苒不自知。晨兴愧华簪，止足为灵龟。 
遐路各自爱，大来行可期。青冥在目前，努力调羽仪。斋



   卷323_29 【送张曹长工部大夫奉使西番】权德舆 

殊邻覆露同，奉使小司空。西候车徒出，南台节印雄。 
吊祠将渥命，导驿畅皇风。故地山河在，新恩玉帛通。 
塞云凝废垒，关月照惊蓬。青史书归日，翻轻五利功。斋



   卷323_30 【九华观宴饯崔十七叔判官赴义武幕兼呈书记萧校书】权德舆 

炎光三伏昼，洞府宜幽步。宿雨润芝田，鲜风摇桂树。 
阴阴台殿敞，靡靡轩车驻。晚酌临水清，晨装出关路。 
偏荣本郡辟，倍感元臣遇。记室有门人，因君达书素。斋



   卷323_31 【送文畅上人东游】权德舆 

桑门许辩才，外学接宗雷。护法麻衣净，翻经贝叶开。 
宗通知不染，妄想自堪哀。或结西方社，师游早晚回。古



   卷323_32 【送灵武范司空】权德舆 

上略在安边，吴钩结束鲜。三公临右地，七萃拥中坚。 
旧垒销烽火，新营辨井泉。伐谋师以律，贾勇士争先。 
塞迥晴看月，沙平远际天。荣薰知屈指，应在盛秋前。古



   卷323_33 【送商州杜中丞赴任】权德舆 

安康地里接商於，帝命专城总赋舆。夕拜忽辞青琐闼， 
晨装独捧紫泥书。深山古驿分驺骑，芳草闲云逐隼旟。 
绮皓清风千古在，因君一为谢岩居。古



   卷323_34 【送殷卿罢举归淮南旧居】权德舆 

计偕十上竟无成，忽忆岩居便独行。志业尝探绝编义， 
风尘虚作弃繻生。岁储应叹山田薄，里社时逢野酝清。 
惆怅中年群从少，相看欲别倍关情。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十四 
 
   
　 
　

　
 　



   卷324_1 【送杜尹赴东都】权德舆 

商於留异绩，河洛贺新迁。朝选吴公守，时推杜尹贤。 
如纶披凤诏，出匣淬龙泉。风雨交中土，簪裾敞别筵。 
清明人比玉，照灼府如莲。伫报司州政，征黄似颍川。斋



   卷324_2 【送孔江州（一作送人之九江）】权德舆 

九派寻阳郡，分明似画图。秋光连瀑布，晴翠辨香炉。 
才子厌兰省，邦君荣竹符。江城多暇日，能寄八行无。古



   卷324_3 【送浑邓州】权德舆 

年少守南阳，新恩印绶光。轻轩出绕霤，利刃发干将。 
风劲初下叶，云寒方护霜。想君行县处，露冕菊潭香。知



   卷324_4 【埇桥达奚四、于十九、陈大三侍御夜宴叙各赋二韵】权德舆 

满树铁冠琼树枝，樽前烛下心相知。
明朝又与白云远，自古河梁多别离。



   卷324_5 【酬别蔡十二见赠】权德舆 

伊人茂天爵，恬澹卧郊园。傲世方隐几，说经久颛门。 
浩歌曳柴车，讵羡丹毂尊。严霜被鹑衣，不知狐白温。 
游心羲文际，爱我相讨论。潢污忽朝宗，传骑令载奔。 
峥嵘岁阴晚，愀怆离念繁。别馆丝桐清，寒郊烟雨昏。 
中饮见逸气，纵谈穷化元。伫见公车起，圣代待乞言。知



   卷324_6 【扬州与丁山人别】权德舆 

将军易道令威仙，华发清谈得此贤。
惆怅今朝广陵别，辽东后会复何年。



   卷324_7 【送台州崔录事】权德舆 

不嫌临海远，微禄代躬耕。古郡纪纲职，扁舟山水程。 
诗因琪树丽，心与瀑泉清。盛府知音在，何时荐政成。古



   卷324_8 【送信安刘少府（自常州参军选授）】权德舆 

相看结离念，尽此林中渌。夷代轻远游，上才随薄禄。 
参卿滞孙楚，隐市同梅福。吏散时泛弦，宾来闲覆局。 
襟情无俗虑，谈笑成逸躅。此路足滩声，羡君多水宿。古



   卷324_9 【送李城门罢官归嵩阳（城门院在遗补院东）】权德舆 

与君相识处，吏隐在墙东。启闭千门静，逢迎两掖通。 
罢官多暇日，肄业有儒风。归去尘寰外，春山桂树丛。知



   卷324_10 【送上虞丞】权德舆 

越郡佳山水，菁江接上虞。计程航一苇，试吏佐双凫。 
云壑窥仙籍，风谣验地图。因寻黄绢字，为我吊曹盱。主



   卷324_11 【送卢评事婺州省觐】权德舆 

知向东阳去，晨装见彩衣。客愁青眼别，家喜玉人归。 
漠漠水烟晚，萧萧枫叶飞。双溪泊船处，候吏拜胡威。斋



   卷324_12 【送崔端公郎君入京觐省】权德舆 

已见风姿美，仍闻艺业勤。清秋上国路，白皙少年人。 
带月轻帆疾，迎霜彩服新。过庭若有问，一为说漳滨。古



   卷324_13 【送张周二秀才谒宣州薛侍郎】权德舆 

儒衣两少年，春棹毂溪船。湖月供诗兴，岚风费酒钱。 
上帆涵浦岸，欹枕傲晴天。不用愁羁旅，宣城太守贤。知



   卷324_14 【送张将军归东都旧业】权德舆 

功名不复求，旧业向东周。白草辞边骑，青门别故侯。 
摧残宝剑折，羸病绿珠愁。日暮寒风起，犹疑大漠秋。主



   卷324_15 【送句容王少府簿领赴上都】权德舆 

上国路绵绵，行人候晓天。离亭绿绮奏，乡树白云连。 
江露湿征袂，山莺宜泊船。春风若为别，相顾起尊前。斋



   卷324_16 【送从弟谒员外叔父回归义兴】权德舆 

异乡兄弟少，见尔自依然。来酌林中酒，去耕湖上田。 
何朝逢暑雨，几夜泊鱼烟。馀力当勤学，成名贵少年。古



   卷324_17 【送梁道士谒寿州崔大夫】权德舆 

年少一仙官，清羸驾彩鸾。洞宫云渺渺，花路水漫漫。 
岁计芝田熟，晨装月帔寒。遥知小山桂，五马待邀欢。知



   卷324_18 【送郑秀才贡举】权德舆 

西笑意如何，知随贡举科。吟诗向月露，驱马出烟萝。 
晚色平芜远，秋声候雁多。自怜归未得，相送一劳歌。主



   卷324_19 【送谢孝廉移家越州】权德舆 

家承晋太傅，身慕鲁诸生。又见一帆去，共愁千里程。 
沙平古树迥，潮满晓江晴。从此幽深去，无妨隐姓名。斋



   卷324_20 【送韩孝廉侍从赴举】权德舆 

贡士去翩翩，如君最少年。彩衣行不废，儒服代相传。 
晓月经淮路，繁阴过楚天。清谈遇知己，应访孝廉船。古



   卷324_21 【送陆拾遗祗召赴行在】权德舆 

鹓鹭承新命，翻飞入汉庭。歌诗能合雅，献纳每论经。 
月晓蜀江迥，猿啼楚树青。幸因焚草暇，书札访沈冥。知



   卷324_22 【送映师归本寺】权德舆 

还归柳市去，远远出人群。苔甃桐花落，山窗桂树薰。 
引泉通绝涧，放鹤入孤云。幸许宗雷到，清谈不易闻。主



   卷324_23 【送宇文文府赴行在】权德舆 

送君当岁暮，斗酒破离颜。车骑拥寒水，雪云凝远山。 
且安黄绶屈，莫羡白鸥闲。从此图南路，青云步武间。斋



   卷324_24 【送岳州温录事赴任】权德舆 

解巾州主簿，捧檄不辞遥。独鹤九霄翼，寒松百尺条。 
晨装沾雨雪，旅宿候风潮。为政闲无事，清谈肃郡僚。古



   卷324_25 【送山人归旧隐】权德舆 

工为楚辞赋，更著鲁衣冠。岁俭山田薄，秋深晨服寒。 
武人荣燕颔，志士恋渔竿。会被公车荐，知君久晦难。知



   卷324_26 【惠上人房宴别】权德舆 

方袍相引到龙华，支策开襟路不赊。法味已同香积会， 
礼容疑在少施家。逸民羽客期皆至，疏竹青苔景半斜。 
究竟相依何处好，匡山古社足烟霞。知



   卷324_27 【送裴秀才贡举】权德舆 

儒衣风貌清，去抵汉公卿。宾贡年犹少，篇章艺已成。 
临流惜暮景，话别起乡情。离酌不辞醉，西江春草生。主



   卷324_28 【送袁太祝衢婺巡覆（同用山字）】权德舆 

校缗税亩不妨闲，清兴自随鱼鸟间。
知君此去足佳句，路出桐溪千万山。



   卷324_29 【送湖南李侍御赴本使赋采菱亭诗】权德舆 

旧俗采菱处，津亭风景和。沅江收暮霭，楚女发清歌。 
曲岸萦湘叶，荒阶上白波。兰桡向莲府，一为枉帆过。知



   卷324_30 【送穆侍御归东都】权德舆 

知君儒服贵，彩绣两相辉。婉婉成名后，翩翩拥传归。 
江深烟屿没，山暗雨云飞。共待酬恩罢，相将去息机。主



   卷324_31 【送崔端公赴度支江陵院三韵（照字）】权德舆 

津亭风雪霁，斗酒留征棹。星传指湘江，瑶琴多楚调。 
偏愁欲别处，黯黯颓阳照。斋



   卷324_32 【送陆太祝赴湖南幕同用送字（三韵）】权德舆 

不惮征路遥，定缘宾礼重。新知折柳赠，旧侣乘篮送。 
此去佳句多，枫江接云梦。古



   卷324_33 【送李处士归弋阳山居（限姓名中用韵）】权德舆 

暂来城市意何如，却忆葛阳溪上居。不惮薄田输井税， 
自将嘉句著州闾。波翻极浦樯竿出，霜落秋郊树影疏。 
想到家山无俗侣，逢迎只是坐篮舆。古



   卷324_34 【送清洨上人谒信州陆员外】权德舆 

暂辞长老去随缘，候晓轻装寄客船。佳句已齐康宝月， 
清谈远指谢临川。滩经水濑逢新雪，路过渔潭宿暝烟。 
暇日若随千骑出，南岩只在郡楼前。古



   卷324_35 【送别同用阔字（三韵）】权德舆 

耿耿离念繁，萧萧凉叶脱。缁尘素衣敝，风露秋江阔。 
想得读书窗，岩花对巾褐。知



   卷324_36 【送人使之江陵（赏字）】权德舆 

嘉招不辞远，捧檄利攸往。行役念前程，宴游暌旧赏。 
征轺星乍动，江信潮应上。烟水飞一帆，霜风摇五两。 
纷纷别袂举，切切离鸿响。后会杳何时，悠然劳梦想。知



   卷324_37 【馀干赠别张二十二侍御（一作馀干别张侍御）】权德舆 

芜城陌上春风别，干越亭边岁暮逢。
驱车又怆南北路，返照寒江千万峰。



   卷324_38 【杂言赋得风送崔秀才归白田限三五六七言（暄字）】权德舆 

响深涧，思啼猿。闇入蘋洲暖，轻随柳陌暄。 
澹荡乍飘云影，芳菲遍满花源。寂寞春江别君处， 
和烟带雨送征轩。斋



   卷324_39 【杂言同用离骚体送张评事襄阳觐省】权德舆 

黯离堂兮日晚，俨壶觞兮送远。远水霁兮微明， 
杜蘅秀兮白芷生。波泫泫兮烟幂幂，凝暮色于空碧。 
纷离念兮随君，溯九江兮经七泽。君之去兮不可留， 
五彩裳兮木兰舟。主



   卷324_40 【岭上逢久别者又别】权德舆 

十年曾一别，征路此相逢。马首向何处，夕阳千万峰。古



   卷324_41 【赠别表兄韦卿】权德舆 

新读兵书事护羌，腰间宝剑映金章。
少年百战应轻别，莫笑儒生泪数行。



   卷324_42 【古离别（一作古别离）】权德舆 

人生天地间，瞥若六辔驰。夭寿既常数，奈何生别离。 
迹当中人域，正性日已衰。是非千万境，杳霭情尘滋。 
出门事何常，暂别亦难期。冉冉叹流景，悠悠限山陂。 
尽此一夕欢，华樽会前墀。鸡鸣东方曙，夙驾临通逵。 
欲出强移步，欲留难致辞。两情不得已，念此留何为。 
天明去已远，寂默居人归。入门复上堂，怳怳生惊疑。 
经履同游处，犹言常相随。览物或临盘，翻怪来何迟。 
乃知前日欢，本为今日悲。特此别后心，宁及未见时。 
则知交疏分，久久翻易持。报君未别后，别后当自知。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十五 
 
   
　 
　

　
 　



   卷325_1 【早夏青龙寺致斋凭眺感物因书十四韵】权德舆 

晓出文昌宫，憩兹青莲宇。洁斋奉明祀，凭览伤夐古。 
秦为三月火，汉乃一抔土。诈力自湮沦，霸仪终莽卤。 
中南横峻极，积翠泄云雨。首夏谅清和，芳阴接场圃。 
仁祠閟严净，稽首洗灵府。虚室僧正禅，危梁燕初乳。 
通庄走声利，结驷乃旁午。观化复何如，刳心信为愈。 
盛时忽过量，弱质本无取。静永环中枢，益愧腰下组。 
尘劳期抖擞，陟降聊俯偻。遗韵留壁间，凄然感东武。斋



   卷325_2 【仲秋朝拜昭陵】权德舆 

清秋寿原上，诏拜承吉卜。尝读贞观书，及兹幸斋沐。 
文皇昔潜耀，随季自颠覆。抚运斯顺人，救焚非逐鹿。 
神祇戴元圣，君父纳大麓。良将授兵符，直臣调鼎餗。 
无疆传庆祚，有截荷亭育。仙驭凌紫氛，神游弃黄屋。 
方祗护山迹，先正陪岩腹。杳杳九嵕深，沈沈万灵肃。 
鸟飞田已辟，龙去云犹簇。金气爽林峦，乾冈走崖谷。 
吾皇弘孝理，率土蒙景福。拥佑乃清夷，威灵谅回复。 
礼承三公重，心愧二卿禄。展敬何所伸，曾以斧山木。主



   卷325_3 【拜昭陵出城与张秘监阁老同里临行别…归寻辱清辞辄酬之】权德舆 

仲月当南吕，晨装拜穀林。逢君在东观，不得话离襟。 
策马缘云路，开缄扣玉音。还期才浃日，里社酒同斟。斋



   卷325_4 【酬冯监拜昭陵回途中遇雨见示】权德舆 

之子共乘轺，清秋拜上霄。曙霞迎夙驾，零雨湿回镳。 
甘谷行初尽，轩台去渐遥。望中犹可辨，耘鸟下山椒。古



   卷325_5 【朔旦冬至摄职南郊，因书即事】权德舆 

大明南至庆天正，朔旦圆丘乐六成。文轨尽同尧历象， 
斋祠忝备汉公卿。星辰列位祥光满，金石交音晓奏清。 
更有观台称贺处，黄云捧日瑞升平。古



   卷325_6 【奉和张监阁老过八陵院题赠杜卿崔员外】权德舆 

崇饰山园孝理深，万方同感圣人心。已闻东阁招从事， 
每向西垣奉德音。公府从容谈婉婉，宾阶清切景沈沈。 
与君跬步如同舍，终日相期此盍簪。古



   卷325_7 【奉和郑宾客相公摄官丰陵扈从之作（时充卤簿使）】权德舆 

五辂导灵輼，千夫象缭垣。行宫移晓漏，彩仗下秋原。 
莫究希夷理，空怀涣汗恩。颐神方蹈道，传圣乃尊尊。 
共祝如山寿，俄惊凭几言。遐荒七月会，肸蚃百灵奔。 
豹尾从风直，鸾旗映日翻。涂刍联法从，营骑肃旌门。 
杳霭虞泉夕，凄清楚挽喧。不堪程尽处，呜咽望文园。主



   卷325_8 【詹事府宿斋绝句】权德舆 

清斋四体泰，白昼一室空。摧颓有古树，骚屑多悲风。古



   卷325_9 【和王祭酒太社宿斋，不得赴李尚书宅会，戏书见寄】权德舆 

元礼门前劳引望，句龙坛下阻欢娱。
此时对局空相忆，博进何人更乐输。



   卷325_10 【酬裴端公八月十五日夜对月见怀】权德舆 

凉夜清秋半，空庭皓月圆。动摇随积水，皎洁满晴天。 
多病嘉期阻，深情丽曲传。偏怀赏心处，同望庾楼前。斋



   卷325_11 【奉和崔阁老清明日候许阁老交直之际…独行口号因以简赠】权德舆 

紫禁宿初回，清明花乱开。相招直城外，远远上春台。 
谏曹将列宿，几处期子玉。深竹与清泉，家家桃李鲜。 
折芳行载酒，胜赏随君有。愁疾自无悰，临风一搔首。斋



   卷325_12 【和张秘监阁老献岁过蒋大拾遗因呈两省诸公并见示】权德舆 

二贤同载笔，久次入新年。焚草淹轻秩，藏书厌旧编。 
竹风晴翠动，松雪瑞光鲜。庆赐行春令，从兹伫九迁。古



   卷325_13 【酬崔舍人阁老冬至日宿直省中奉简两掖阁老并见示】权德舆 

令节一阳新，西垣宿近臣。晓光连凤沼，残漏近鸡人。 
白雪飞成曲，黄钟律应均。层霄翔迅羽，广陌驻归轮。 
清切晨趋贵，恩华夜直频。辍才时所重，分命秩皆真。 
左掖期连茹，南宫愧积薪。九年叨此地，回首倍相亲。斋



   卷325_14 【八月十五日夜瑶台寺对月绝句】权德舆 

嬴女乘鸾已上天，仁祠空在鼎湖边。
凉风遥夜清秋半，一望金波照粉田。



   卷325_15 【夏至日作】权德舆 

璿枢无停运，四序相错行。寄言赫曦景，今日一阴生。斋



   卷325_16 【二月二十七日社兼春分端居有怀简所思者】权德舆 

清昼开帘坐，风光处处生。看花诗思发，对酒客愁轻。 
社日双飞燕，春分百啭莺。所思终不见，还是一含情。古



   卷325_17 【甲子岁元日呈郑侍御明府】权德舆 

万里烟尘合，秦吴遂渺然。无人来上国，洒泪向新年。 
世故看风叶，生涯寄海田。屠苏聊一醉，犹赖主人贤。知



   卷325_18 【七夕】权德舆 

佳期人不见，天上喜新秋。玉珮沾清露，香车渡浅流。 
东西一水隔，迢递两年愁。别有穿针处，微明月映楼。主



   卷325_19 【嘉兴九日寄丹阳亲故】权德舆 

穷年路岐客，西望思茫茫。积水曾南渡，浮云失旧乡。 
海边寻别墅，愁里见重阳。草露荷衣冷，山风菊酒香。 
独谣看坠叶，远目遍秋光。更羡登攀处，烟花满练塘。主



   卷325_20 【九日北楼宴集】权德舆 

萧飒秋声楼上闻，霜风漠漠起阴云。不见携觞王太守， 
空思落帽孟参军。风吟蟋蟀寒偏急，酒泛茱萸晚易醺。 
心忆旧山何日见，并将愁泪共纷纷。主



   卷325_21 【奉陪李大夫九日龙沙宴会（迟字）】权德舆 

龙沙重九会，千骑驻旌旗。水木秋光净，丝桐雅奏迟。 
烟芜敛暝色，霜菊发寒姿。今日从公醉，全胜落帽时。斋



   卷325_22 【腊日龙沙会绝句】权德舆 

帘外寒江千里色，林中樽酒七人期。
宁知腊日龙沙会，却胜重阳落帽时。



   卷325_23 【严陵钓台下作】权德舆 

绝顶耸苍翠，清湍石磷磷。先生晦其中，天子不得臣。 
心灵栖颢气，缨冕犹缁尘。不乐禁中卧，却归江上春。 
潜驱东汉风，日使薄者醇。焉用佐天子，特此报故人。 
人知大贤心，不独私其身。弛张有深致，耕钓陶天真。 
奈何清风后，扰扰论屈伸。交情同市道，利欲相纷纶。 
我行访遗台，仰古怀逸民。矰缴鸿鹄远，雪霜松桂新。 
江流去不穷，山色凌秋旻。人世自今古，清辉照无垠。知



   卷325_24 【晓发武阳馆即事书情】权德舆 

清晨策羸车，嘲唽闻村鸡。行将骑吏亲，日与情爱暌。 
东风变林樾，南亩事耕犁。青菰冒白水，方塘接广畦。 
杂英被长坂，野草蔓幽蹊。泻卤成沃壤，枯株发柔荑。 
芳树莺命雏，深林麏引麑。杳杳途未极，团团日已西。 
哲士务缨弁，鄙夫恋蓬藜。终当税尘驾，盥濯依春溪。斋



   卷325_25 【丰城剑池驿感题】权德舆 

龙剑昔未发，泥沙相晦藏。向非张茂先，孰辨斗牛光。 
神物不自达，圣贤亦彷徨。我行丰城野，慷慨心内伤。古



   卷325_26 【奉使宜春夜渡新淦江陆路至黄檗馆路上遇风雨作】权德舆 

草草理夜装，涉江又登陆。望路殊未穷，指期今已促。 
传呼戒徒御，振辔转林麓。阴云拥岩端，澍雨当山腹。 
震雷如在耳，飞电来照目。兽迹不敢窥，马蹄唯务速。 
虔心若斋礼，濡体如沐浴。万窍相怒号，百泉暗奔瀑。 
危梁虑足跌，峻坂忧车覆。问我何以然，前日受微禄。 
转知人代事，缨组乃徽束。向若家居时，安枕春梦熟。 
遵途稍已近，候吏来相续。晓霁心始安，林端见初旭。古



   卷325_27 【细柳驿】权德舆 

细柳肃军令，条侯信殊伦。棘门乃儿戏，从古多其人。 
神武今不杀，介夫如搢绅。息驾幸兹地，怀哉悚精神。知



   卷325_28 【渭水】权德舆 

吕叟年八十，皤然持钓钩。意在静天下，岂唯食营丘。 
师臣有家法，小白犹尊周。日暮驻征策，爱兹清渭流。主



   卷325_29 【宫人斜绝句】权德舆 

一路斜分古驿前，阴风切切晦秋烟。
铅华新旧共冥寞，日暮愁鸱飞野田。



   卷325_30 【敷水驿】权德舆 

空见水名敷，秦楼昔事无。临风驻征骑，聊复捋髭须。主



   卷325_31 【朝元阁】权德舆 

缭垣复道上层霄，十月离宫万国朝。
胡马忽来清跸去，空馀台殿照山椒。



   卷325_32 【石瓮寺】权德舆 

石瓮灵泉胜宝井，汲人回挂青丝绠。
厨烟半逐白云飞，当昼老僧来灌顶。



   卷325_33 【盘豆驿】权德舆 

盘豆绿云上古驿，望思台下使人愁。
江充得计太子死，日暮戾园风雨秋。



   卷325_34 【晚渡扬子江却寄江南亲故】权德舆 

返照满寒流，轻舟任摇漾。支颐见千里，烟景非一状。 
远岫有无中，片帆风水上。天清去鸟灭，浦迥寒沙涨。 
树晚叠秋岚，江空翻宿浪。胸中千万虑，对此一清旷。 
回首碧云深，佳人不可望。斋



   卷325_35 【新安江路】权德舆 

深潭与浅滩，万转出新安。人远禽鱼净，山深水木寒。 
啸起青蘋末，吟瞩白云端。即事遂幽赏，何心挂儒冠。古



   卷325_36 【月夜江行】权德舆 

扣船不得寐，浩露清衣襟。弥伤孤舟夜，远结万里心。 
幽兴惜瑶草，素怀寄鸣琴。三奏月初上，寂寞寒江深。知



   卷325_37 【江城夜泊寄所思】权德舆 

客程殊未极，舣棹泊回塘。水宿知寒早，愁眠觉夜长。 
远钟和暗杵，曙月照晴霜。此夕相思意，摇摇不暂忘。主



   卷325_38 【陪包谏议湖墅路中举帆（同用山字）】权德舆 

萧萧凉雨歇，境物望中闲。风际片帆去，烟中独鸟还。 
断桥通远浦，野墅接秋山。更喜陪清兴，尊前一解颜。斋



   卷325_39 【富阳陆路】权德舆 

又入乱峰去，远程殊未归。烟萝迷客路，山果落征衣。 
欹石临清浅，晴云出翠微。渔潭明夜泊，心忆谢玄晖。古



   卷325_40 【晓】权德舆 

晓风摇五两，残月映石壁。稍稍曙光开，片帆在空碧。主



   卷325_41 【昼】权德舆 

孤舟漾暧景，独鹤下秋空。安流日正昼，净绿天无风。古



   卷325_42 【晚】权德舆 

古树夕阳尽，空江暮霭收。寂寞扣船坐，独生千里愁。主



   卷325_43 【夜】权德舆 

猿声到枕上，愁梦纷难理。寂寞深夜寒，青霜落秋水。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十六 
 
   
　 
　

　
 　



   卷326_1 【奉和韦谏议奉送水部家兄上后书情…呈两省阁老院长】权德舆 

驷牡龙旂庆至今，一门儒服耀华簪。人望皆同照乘宝， 
家风不重满籝金。护衣直夜南宫静，焚草清时左掖深。 
何幸末班陪两地，阳春欲和意难任。斋



   卷326_2 【奉和史馆张阁老以许陈二阁长…南北省会于左掖因而有咏】权德舆 

伯仲尽时贤，平舆与颍川。桂枝尝遍折，棣萼更相鲜。 
丹地晨趋并，黄扉夕拜联。岂如分侍从，来就凤池边。古



   卷326_3 【韦宾客宅与诸博士宴集】权德舆 

累抗气身章，湛恩比上庠。宾筵征稷嗣，家法自扶阳。 
簪组欢言久，琴壶雅兴长。阴岚冒苔石，轻籁韵风篁。 
佩玉三朝贵，挥金百虑忘。因知卧商洛，岂胜白云乡。古



   卷326_4 【酬张秘监阁老喜太常中书二阁老与德舆同日迁官…之作】权德舆 

珠树共飞栖，分封受紫泥。正名推五字，贵仕仰三珪。 
继组心知忝，腰章事颇齐。蓬山有佳句，喜气在新题。知



   卷326_5 【国子柳博士兼领太常博士，辄申贺赠】权德舆 

博士本秦官，求才帖职难。临风曲台净，对月璧池寒。 
讲学分阴重，斋祠晓漏残。朝衣辨色处，双绶更宜看。主



   卷326_6 【过隐者湖上所居】权德舆 

蜗舍映平湖，皤然一鲁儒。唯将酒作圣，不厌谷名愚。 
兵法窥黄石，天官辨白榆。行看软轮起，未可号潜夫。斋



   卷326_7 【从叔将军宅蔷薇花开太府韦卿有题壁长句因以和作】权德舆 

环列从容蹀躞归，光风骀荡发红薇。莺藏密叶宜新霁， 
蹀绕低枝爱晚晖。艳色当轩迷舞袖，繁香满径拂朝衣。 
名卿洞壑仍相近，佳句新成和者稀。斋



   卷326_8 【奉和许阁老霁后慈恩寺杏园看花同用花字口号】权德舆 

杏林微雨霁，灼灼满瑶华。左掖期先至，中园景未斜。 
含毫歌白雪，藉草醉流霞。独限金闺籍，支颐啜茗花。古



   卷326_9 【奉和陈阁老寒食初假当直从东省往集贤…寄张蒋二阁老】权德舆 

昼漏沈沈倦琐闱，西垣东观阅芳菲。
繁花满树似留客，应为主人休浣归。



   卷326_10 【晚秋陪崔阁老、张秘监阁老、苗…斐然酬和有愧芜音】权德舆 

方驾游何许，仙源去似归。萦回留胜赏，萧洒出尘机。 
泛菊贤人至，烧丹姹女飞。步虚清晓籁，隐几吸晨晖。 
竹径琅玕合，芝田沆瀣晞。银钩三洞字，瑶笥六铢衣。 
丽句翻红药，佳期限紫微。徒然一相望，郢曲和应稀。知



   卷326_11 【春日同诸公过兵部王尚书林园】权德舆 

休沐君相近，时容曳履过。花间留客久，台上见春多。 
松色明金艾，莺声杂玉珂。更逢新酒熟，相与藉庭莎。主



   卷326_12 【与沈十九拾遗同游栖霞寺上方于亮上人院会宿二首】权德舆 

摄山标胜绝，暇日谐想瞩。萦纡松路深，缭绕云岩曲。 
重楼回树杪，古像凿山腹。人远水木清，地深兰桂馥。 
层台耸金碧，绝顶摩净绿。下界诚可悲，南朝纷在目。 
焚香入古殿，待月出深竹。稍觉天籁清，自伤人世促。 
宗雷此相遇，偃放从所欲。清论松枝低，闲吟茗花熟。 
一生如土梗，万虑相桎梏。永愿事潜师，穷年此栖宿。斋

偶来人境外，心赏幸随君。古殿烟霞夕，深山松桂薰。 
岩花点寒溜，石磴扫春云。清净诸天近，喧尘下界分。 
名僧康宝月，上客沈休文。共宿东林夜，清猿彻曙闻。古



   卷326_13 【题崔山人草堂】权德舆 

竹径茆堂接洞天，闲时麈尾濑春泉。
世人车马不知处，时有归云到枕边。



   卷326_14 【徐孺亭马上口号】权德舆 

湖上荒亭临水开，龟文篆字积莓苔。
曲江北海今何处，尽逐东流去不回。



   卷326_15 【哭刘四尚书（勒于碑阴）】权德舆 

士友惜贤人，天朝丧守臣。才华推独步，声气幸相亲。 
理析寰中妙，儒为席上珍。笑言成月旦，风韵挹天真。 
丹地膺推择，青油寄抚循。岂言朝象魏，翻是卧漳滨。 
命赐龙泉重，追荣密印陈。撤弦惊物故，庀具见家贫。 
牢落风悲笛，汍澜涕泣巾。只嗟蒿里月，非复柳营春。 
黄绢碑文在，青松隧路新。音容无处所，归作北邙尘。知



   卷326_16 【张工部至薄寒山下有书无由驰报輤车之至倍切悲怀】权德舆 

书来远自薄寒山，缭绕洮河出古关。
今日难裁秣陵报，薤歌寥落柳车边。



   卷326_17 【工部发引日属伤足卧疾不遂执绋】权德舆 

子春伤足日，况有寝门哀。元伯归全去，无由白马来。 
笳箫里巷咽，龟筮墓田开。片石潺湲泪，含悲叙史才。古



   卷326_18 【从事淮南府过亡友杨校书旧厅感念愀然】权德舆 

故人随化往，倏忽今六霜。及我就拘限，清风留此堂。 
松竹逾映蔚，芝兰自销亡。绝弦罢流水，闻笛同山阳。 
炯如冰玉姿，粲若鸾凤章。欲翥摧劲翮，先秋落贞芳。 
正平赋鹦鹉，文考颂灵光。二子古不吊，夫君今何伤。 
黄墟既杳杳，玄化亦茫茫。岂必限宿草，含凄洒衣裳。主



   卷326_19 【哭李晦群崔季文二处士】权德舆 

华封西祝尧，贵寿多男子。二贤无主后，贫贱大壮齿。 
未成鸿鹄姿，遽顿骅骝趾。子渊将叔度，自古不得已。斋



   卷326_20 【观葬者】权德舆 

涂刍随昼哭，数里至松门。贵尽人间礼，宁知逝者魂。 
笳箫出古陌，烟雨闭寒原。万古皆如此，伤心反不言。古



   卷326_21 【成南阳墓】权德舆 

枯荄没古基，驳藓蔽丰碑。向晚微风起，如闻坐啸时。主



   卷326_22 【周平西墓】权德舆 

英威今寂寞，陈迹对崇丘。壮志清风在，荒坟白日愁。 
穷泉那复晓，乔木不知秋。岁岁寒塘侧，无人水自流。斋



   卷326_23 【苏小小墓】权德舆 

万古荒坟在，悠然我独寻。寂寥红粉尽，冥寞黄泉深。 
蔓草映寒水，空郊暧夕阴。风流有佳句，吟眺一伤心。古



   卷326_24 【题柳郎中茅山故居（一作柳谷汧故居）】权德舆 

下马荒阶日欲曛，潺潺石溜静中闻。
鸟啼花落人声绝，寂寞山窗掩白云。



   卷326_25 【哭张十八校书（数日前辱书，未及还答，俄承凶讣）】权德舆 

芸阁为郎一命初，桐州寄傲十年馀。魂随逝水归何处， 
名在新诗众不如。蹉跎江浦生华发，牢落寒原会素车。 
更忆八行前日到，含凄为报秣陵书。主



   卷326_26 【题亡友江畔旧居】权德舆 

寥落留三径，柴扉对楚江。蟏蛸集暗壁，蜥蜴走寒窗。 
松盖欹书幌，苔衣上酒缸。平生断金契，到此泪成双。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十七 
 
   
　 
　

　
 　



   卷327_1 【德宗神武孝文皇帝挽歌词三首】权德舆 

覆露雍熙运，澄清教化源。赓歌凝庶绩，羽舞被深恩。 
纂业光文祖，贻谋属孝孙。恭闻留末命，犹是爱元元。斋

梯航来万国，玉帛庆三朝。湛露恩方浃，薰风曲正调。 
晏车悲卤簿，广乐遏箫韶。最怆号弓处，龙髯上紫霄。知

常时柏梁宴，今日谷林归。玉斝恩波遍，灵輼烟雨霏。 
乔山森羽骑，渭水拥旌旂。仙驭何由见，耘田鸟自飞。斋



   卷327_2 【顺宗至德大安孝皇帝挽歌三首（时充卤簿使）】权德舆 

十叶开昌运，三辰丽德音。荐功期瘗玉，昭俭每捐金。 
解泽皇风遍，虞泉白日沈。仍闻起居注，焚奏感人心。古

孝理本忧勤，玄功在啬神。睿图传上嗣，寿酒比家人。 
仙驭三清远，行宫万象新。小臣司吉从，还扈属车尘。主

候晓传清跸，迎风引彩旒。共瞻宫辂出，遥想望陵愁。 
弓剑随云气，衣冠奉月游。空馀驾龙处，摇落鼎湖秋。古



   卷327_3 【昭德皇后挽歌词】权德舆 

淮水源流远，涂山礼命升。往年求故剑，今夕祔初陵。 
鸾镜金波涩，翚衣玉彩凝。千年子孙庆，孝理在蒸蒸。知



   卷327_4 【大行皇太后挽歌词三首（王氏）】权德舆 

筮水灵源濬，因山祔礼崇。从龙开ek路，合璧向方中。 
殿帐金根出，廞衣玉座空。唯馀文母化，阴德满公宫。主

配礼归清庙，灵仪出直城。九虞宁厚载，一惠易尊名。 
晓漏铜壶涩，秋风羽翣轻。容车攀望处，孺慕切皇情。古

哀笳出长信，宝剑入延津。呜咽宫车进，凄凉祠殿新。 
青乌灵兆久，白燕瑞书频。从此山园夕，金波照玉尘。主



   卷327_5 【惠昭皇太子挽歌词二首】权德舆 

前星落庆霄，薤露逐晨飙。宫仗黄麾出，仙游紫府遥。 
空嗟凤吹去，无复鸡鸣朝。今夜西园月，重轮更寂寥。斋

东朝闻楚挽，羽翿依稀转。天归京兆新，日与长安远。 
兰芳落故殿，桂影销空苑。骑吹咽不前，风悲九旗卷。知



   卷327_6 【赠文敬太子挽歌词二首】权德舆 

盘石公封重，瑶山赠礼尊。归全荣备物，乐善积深恩。 
雁沼寒波咽，鸾旌夕吹翻。唯馀西靡树，千古霸陵原。主

铜壶晓漏初，羽翣拥涂车。方外留鸿宝，人间得善书。 
清笳悲画绶，朱邸散长裾。还似缑山驾，飘飘向碧虚。古



   卷327_7 【赠郑国庄穆公主挽歌二首】权德舆 

追饰崇汤沐，遗芳蔼禁闱。秋原森羽卫，夜壑掩容辉。 
睿藻悲难尽，公宫望不归。笳箫向烟雾，疑是彩鸾飞。知

旧馆闭平阳，容车启寿堂。霜凝蕣英落，风度薤歌长。 
淑德图书在，皇慈礼命彰。凄凉霸川曲，垄树已成行。斋



   卷327_8 【赠魏国宪穆公主挽歌词二首】权德舆 

汉制荣车服，周诗美肃雍。礼尊同姓主，恩锡大名封。 
外馆留图史，阴堂闭德容。睿词悲薤露，千古仰芳踪。古

秦楼晓月残，卤簿列材官。红绶兰桂歇，粉田风露寒。 
凝笳悲驷马，清镜掩孤鸾。愍册徽音在，都人雪涕看。主



   卷327_9 【赠梁国惠康公主挽歌词二首】权德舆 

外馆嫔仪贵，中参睿渥深。初笄横白玉，盛服镂黄金。 
风度箫声远，河低婺彩沈。夜台留册谥，凄怆即徽音。斋

杳霭异湘川，飘飖驾紫烟。凤楼人已去，鸾镜月空悬。 
雾湿汤沐地，霜凝脂粉田。音容无处所，应在玉皇前。知



   卷327_10 【故太尉兼中书令赠太师西平王挽词】权德舆 

翊戴推元老，谋猷合大君。河山封故地，金石表新坟。 
剑履归长夜，笳箫咽暮云。还经誓师处，薤露不堪闻。主



   卷327_11 【故司徒兼侍中赠太傅北平王挽词】权德舆 

授律勋庸盛，居中鼎鼐和。佐时调四气，尽力净三河。 
忽访天京兆，空传汉伏波。今朝麟阁上，偏轸圣情多。斋



   卷327_12 【奉和礼部尚书酬杨著作竹亭歌】权德舆 

直城朱户相逦连，九逵丹毂声阗阗。春官自有花源赏， 
终日南山当目前。晨摇玉佩趋温室，莫入竹溪疑洞天。 
烟销雨过看不足，晴翠鲜飙逗深谷。独谣一曲泛流霞， 
闲对千竿连净绿。萦回疏凿随胜地，石磴岩扉光景异。 
虚斋寂寂清籁吟，幽涧纷纷杂英坠。家承麟趾贵， 
剑有龙泉赐，上奉明时事无事。人间方外兴偏多， 
能以簪缨狎薜萝。常通内学青莲偈，更奏新声白雪歌。 
风入松，云归栋，鸿飞灭处犹目送。蝶舞闲时梦忽成， 
兰台有客叙交情，返照中林曳履声。直为君恩催造膝， 
东方辨色谒承明。古



   卷327_13 【奉和张仆射朝天行】权德舆 

元侯重寄贞师律，三郡四封今静谧。丹毂常思阙下来， 
紫泥忽自天中出。军装喜气倍趋程，千骑鸣珂入凤城。 
周王致理称申甫，今日贤臣见明主。拜恩稽首纷无已， 
凝旒前席皇情喜。逢时自是山出云，献可还同石投水。 
昔岁褒衣梁甫吟，当时已有致君心。专城一鼓妖氛静， 
拥旆十年天泽深。日日披诚奉昌运，王人织路传清问。 
仙酝尝分玉斝浓，御闲更辍金羁骏。元正前殿朝君臣， 
一人负扆百福新。宫悬彩仗俨然合，瑞气炉烟相与春。 
万年枝上东风早，珮玉晨趋光景好。涂山已见首诸侯， 
麟阁终当画元老。温室沈沈漏刻移，退朝宾侣每相随。 
雄词乐职波涛阔，旷度交欢云雾披。自古全才贵文武， 
懦夫只解冠章甫。见公抽匣百炼光，试欲磨铅谅无助。斋



   卷327_14 【和李中丞慈恩寺清上人院牡丹花歌】权德舆 

澹荡韶光三月中，牡丹偏自占春风。时过宝地寻香径， 
已见新花出故丛。曲水亭西杏园北，浓芳深院红霞色。 
擢秀全胜珠树林，结根幸在青莲域。艳蕊鲜房次第开， 
含烟洗露照苍苔。庞眉倚杖禅僧起，轻翅萦枝舞蝶来。 
独坐南台时共美，闲行古刹情何已。花间一曲奏阳春， 
应为芬芳比君子。古



   卷327_15 【锡杖歌送明楚上人归佛川】权德舆 

上人远自西天竺，头陀行遍国朝寺。口翻贝叶古字经， 
手持金策声泠泠。护法护身唯振锡，石濑云溪深寂寂。 
乍来松径风更寒，遥映霜天月成魄。后夜空山禅诵时， 
寥寥挂在枯树枝。真法常传心不住，东西南北随缘路。 
佛川此去何时回，应真莫便游天台。主



   卷327_16 【马秀才草书歌（大理马正之二）】权德舆 

伯英草圣称绝伦，后来学者无其人。白眉年少未弱冠， 
落纸纷纷运纤腕。初闻之子十岁馀，当时时辈皆不如。 
犹轻昔日墨池学，未许前贤团扇书。艳彩芳姿相点缀， 
水映荷花风转蕙。三春并向指下生，万象争分笔端势。 
有时当暑如清秋，满堂风雨寒飕飕。乍疑崩崖瀑水落， 
又见古木饥鼯愁。变化纵横出新意，眼看一字千金贵。 
忆昔谢安问献之，时人虽见那得知。主



   卷327_17 【离合诗赠张监阁老（一作以离合诗赠秘书监张荐）】权德舆 

黄叶从风散，暗嗟时节换。忽见鬓边霜，勿辞林下觞。 
躬行君子道，身负芳名早。帐殿汉官仪，巾车塞垣草。 
交情剧断金，文律每招寻。始知蓬山下，如见古人心。主



   卷327_18 【春日雪酬潘孟阳回文】权德舆 

酒杯春醉好，飞雪晚庭闲。久忆同前赏，中林对远山。古



   卷327_19 【五杂组】权德舆 

五杂组，旗亭客。往复还，城南陌。不得已，天涯谪。主



   卷327_20 【数名诗】权德舆 

一区扬雄宅，恬然无所欲。二顷季子田，岁晏常自足。 
三端固为累，事物反徽束。四体苟不勤，安得丰菽粟。 
五侯诚暐晔，荣甚或为辱。六翮未骞翔，虞罗乃相触。 
七人称作者，杳杳有遐躅。八桂挺奇姿，森森照初旭。 
九歌伤泽畔，怨思徒刺促。十翼有格言，幽贞谢浮俗。古



   卷327_21 【星名诗】权德舆 

虚怀何所欲，岁晏聊懒逸。云翼谢翩翻，松心保贞实。 
风秋景气爽，叶落井径出。陶然美酒酣，所谓幽人吉。 
自当轻尺璧，岂复扫一室。安用簪进贤，少微斯可必。古



   卷327_22 【卦名诗】权德舆 

节变忽惊春，临风骋望频。支颐倦书幌，步履整山巾。 
时鸟渐成曲，杂芳随意新。曙霞连观阙，绮陌丽咸秦。 
天地今交泰，云雷背遘屯。中孚谅可乐，书此示家人。古



   卷327_23 【药名诗】权德舆 

七泽兰芳千里春，潇湘花落石磷磷。
有时浪白微风起，坐钓藤阴不见人。



   卷327_24 【古人名诗】权德舆 

藩宣秉戎寄，衡石崇势位。年纪信不留，弛张良自愧。 
樵苏则为惬，瓜李斯可畏。不顾荣官尊，每陈丰亩利。 
家林类岩巘，负郭躬敛积。忌满宠生嫌，养蒙恬胜智。 
疏钟皓月晓，晚景丹霞异。涧谷永不谖，山梁冀无累。 
颇符生肇学，得展禽尚志。从此直不疑，支离疏世事。古



   卷327_25 【州名诗寄道士】权德舆 

金兰同道义，琼简复芝田。平楚白云合，幽崖丹桂连。 
松峰明爱景，石窦纳新泉。冀永南山寿，欢随万福延。知



   卷327_26 【八音诗】权德舆 

金谷盛繁华，凉台列簪组。石崇留客醉，绿珠当座舞。 
丝泪可销骨，冶容竟何补。竹林谅贤人，满酌无所苦。 
匏居容宴豆，儒室贵环堵。土鼓与污尊，颐神则为愈。 
革道当在早，谦光斯可取。木雁才不才，吾知养生主。古



   卷327_27 【建除诗】权德舆 

建节出王都，雄雄大丈夫。除书加右职，骑吏拥前驱。 
满月张繁弱，含霜耀鹿卢。平明跃騕褭，清夜击珊瑚。 
定远功那比，平津策乃迂。执心思报国，效节在忘躯。 
破胆销丹浦，颦蛾舞绿珠。危冠徒自爱，长毂事应殊。 
成绩封千室，畴劳使五符。收功轻骠卫，致埋迈黄虞。 
开济今如此，英威古不侔。闭关草玄者，无乃误为儒。知



   卷327_28 【六府诗】权德舆 

金罍映玉俎，宾友纷宴喜。木兰泛方塘，桂酒启皓齿。 
水榭临空迥，酣歌当座起。火云散奇峰，瑶瑟韵清徵。 
土梗乃虚论，康庄有逸轨。穀成一编书，谈笑佐天子。知



   卷327_29 【三妇诗】权德舆 

大妇刺绣文，中妇缝罗裙。小妇无所作，娇歌遏行云。 
丈人且安坐，金炉香正薰。主



   卷327_30 【安语】权德舆 

岩岩五岳镇方舆，八极廓清氛祲除。
挥金得谢归里闾，象床角枕支体舒。



   卷327_31 【危语】权德舆 

被病独行逢乳虎，狂风骇浪失棹橹。
举人看榜闻晓鼓，孱夫孽子遇妒母。



   卷327_32 【大言】权德舆 

华嵩为佩河为带，南交北朔跬步内。
搏鹏作腊巨鳌鲙，伸舒轶出元气外。



   卷327_33 【小言】权德舆 

醯鸡伺晨驾蚊翼，毫端棘刺分畛域。
蛛丝结构聊荫息，蚁垤崔嵬不可陟。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十八 
 
   
　 
　

　
 　



   卷328_1 【杂诗五首】权德舆 

婉彼嬴氏女，吹箫偶萧史。彩鸾驾非烟，绰约两仙子。 
神期谅交感，相顾乃如此。岂比成都人，琴心中夜起。主

阳台巫山上，风雨忽清旷。朝云与游龙，变化千万状。 
魂交复目断，缥缈难比况。兰泽不可亲，凝情坐惆怅。古

淇水春正绿，上宫兰叶齐。光风两摇荡，鸣珮出中闺。 
一顾授横波，千金呈瓠犀。徒然路傍子，怳怳复凄凄。主

碧树泛鲜飙，玉琴含妙曲。佳人掩鸾镜，婉婉凝相瞩。 
文袿映束素，香黛宜fT绿。寂寞远怀春，何时来比目。古

含颦倚瑶瑟，丹慊结繁虑。失身不自还，万恨随玉箸。 
蘼芜山下路，团扇秋风去。君看心断时，犹在目成处。主



   卷328_2 【广陵诗】权德舆 

广陵实佳丽，隋季此为京。八方称辐凑，五达如砥平。 
大旆映空色，笳箫发连营。层台出重霄，金碧摩颢清。 
交驰流水毂，迥接浮云甍。青楼旭日映，绿野春风晴。 
喷玉光照地，颦蛾价倾城。灯前互巧笑，陌上相逢迎。 
飘飘翠羽薄，掩映红襦明。兰麝远不散，管弦闲自清。 
曲士守文墨，达人随性情。茫茫竟同尽，冉冉将何营。 
且申今日欢，莫务身后名。肯学诸儒辈，书窗误一生。主



   卷328_3 【古意】权德舆 

家人强进酒，酒后能忘情。持杯未饮时，众感纷已盈。 
明月照我房，庭柯振秋声。空庭白露下，枕席凉风生。 
所思万里馀，水阔山纵横。佳期凭梦想，未晓愁鸡鸣。 
愿将一心人，当年欢乐平。长筵映玉俎，素手弹秦筝。 
fT睇呈巧笑，惠音激凄清。此愿良未果，永怀空如酲。古



   卷328_4 【杂言和常州李员外副使春日戏题十首】权德舆 

随风柳絮轻，映日杏花明。无奈花深处，流莺三数声。主

兰桡画舸转花塘，水映风摇路渐香。
任兴不知行近远，更怜微月照鸣榔。

檐前晓色惊双燕，户外春风舞百花。
粉署可怜闲对此，唯令碧玉泛流霞。

枕上觉，窗外晓。怯朝光，惊曙鸟。花坠露，满芳沼。 
柳如丝，风袅袅。佳期远，相见少。试一望，魂杳渺。主

闲庭无事，独步春辉。韶光满目，落蕊盈衣。芳树交柯， 
文禽并飞。婉彼君子，怅然有违。对酒不饮，横琴不挥。 
不挥者何，知音诚稀。斋

江春好游衍，处处芳菲积。彩舫入花津，香车依柳陌。 
绿杨烟袅袅，红蕊莺寂寂。如何愁思人，独与风光隔。知

曙月渐到窗前，移尊更就芳筵。轻吹乍摇兰烛， 
春光暗入花钿。丝竹偏宜静夜，绮罗共占韶年。 
不遣通宵尽醉，定知辜负风烟。主

露洗百花新，帘开月照人。绿窗销暗烛，兰径扫清尘。 
双燕频惊梦，三桃竞报春。相思寂不语，珠泪洒红巾。古

雨歇风轻一院香，红芳绿草接东墙。
春衣试出当轩立，定被邻家暗断肠。

春风半，春光遍。柳如丝，花似霰。归心劳梦寐， 
远目伤游眄。可惜长安无限春，年年空向江南见。知



   卷328_5 【相思曲（一作长相思）】权德舆 

少小别潘郎，娇羞倚画堂。有时裁尺素，无事约残黄。 
鹊语临妆镜，花飞落绣床。相思不解说，明月照空房。主



   卷328_6 【古乐府】权德舆 

风光澹荡百花吐，楼上朝朝学歌舞。身年二八婿侍中， 
幼妹承恩兄尚主。绿窗珠箔绣鸳鸯，侍婢先焚百和香。 
莺啼日出不知曙，寂寂罗帏春梦长。主



   卷328_7 【渡江秋怨二首】权德舆 

秋江平，秋月明，孤舟独夜万里情。万里情，相思远， 
人不见兮泪满眼。斋

渡秋江兮渺然，望秋月兮婵娟。色如练，万里遍， 
我有所思兮不得见。不得见兮露寒水深，耿遥夜兮伤心。知



   卷328_8 【秋闺月】权德舆 

三五二八月如练，海上天涯应共见。不知何处玉楼前， 
乍入深闺玳瑁筵。露浓香径和愁坐，风动罗帏照独眠。 
初卷珠帘看不足。斜抱箜篌未成曲。稍映妆台临绮窗， 
遥知不语泪双双。此时愁望知何极，万里秋天同一色。 
霭霭遥分陌上光，迢迢对此闺中忆。早晚归来欢宴同， 
可怜歌吹月明中。此夜不堪肠断绝，愿随流影到辽东。主



   卷328_9 【薄命篇（一作妾薄命篇）】权德舆 

昔住邯郸年尚少，只是娇羞弄花鸟。青楼碧纱大道边， 
绿杨日暮风袅袅。婵娟玉貌二八馀，自怜颜色花不如。 
丽质全胜秦氏女，藁砧宁用专城居。岁去年来年渐长， 
青春红粉全堪赏。玉楼珠箔但闲居，南陌东城讵来往。 
韶光日日看渐迟。摽梅既落行有时。宁知燕赵娉婷子， 
翻嫁幽并游侠儿。年年结束青丝骑，出门一去何时至。 
秋月空悬翡翠帘，春帏懒卧鸳鸯被。沙塞经时不寄书， 
深闺愁独意何如。花前拭泪情无限，月下调琴恨有馀。 
离别苦多相见少，洞房愁梦何由晓。闲看双燕泪霏霏， 
静对空床魂悄悄。镜里红颜不自禁，陌头香骑动春心。 
为问佳期早晚是，人人总解有黄金。主



   卷328_10 【放歌行】权德舆 

夕阳不驻东流急，荣名贵在当年立。青春虚度无所成， 
白首衔悲亦何及。拂衣西笑出东山，君臣道合俄顷间。 
一言一笑玉墀上，变化生涯如等闲。朱门杳杳列华戟， 
座中皆是王侯客。鸣环动珮暗珊珊，骏马花骢白玉鞍。 
十千斗酒不知贵，半醉留宾邀尽欢。银烛煌煌夜将久， 
侍婢金罍泻春酒。春酒盛来琥珀光，暗闻兰麝几般香。 
乍看皓腕映罗袖，微听清歌发杏梁。双鬟美人君不见， 
一一皆胜赵飞燕。迎杯乍举石榴裙，匀粉时交合欢扇。 
未央钟漏醉中闻，联骑朝天曙色分。双阙烟云遥霭霭， 
五衢车马乱纷纷。罢朝鸣珮骤归鞍，今日还同昨日欢。 
岁岁年年恣游宴，出门满路光辉遍。一身自乐何足言， 
九族为荣真可羡。男儿称意须及时，闭门下帷人不知。 
年光看逐转蓬尽，徒咏东山招隐诗。古



   卷328_11 【旅馆雪晴，又睹新月，众兴所感，因成杂言】权德舆 

寥寥深夜雪初晴，楼上云开月渐明。池中片影依稀见， 
帘外清光远近生。皎皎晴空疑破镜，广庭积素偏相映。 
珠帘卷却光更深，玉指持来色逾净。梦觉青楼最可怜， 
婵娟素魄满寒天。天地寥寥同一色，秦淮楚江无限极。 
归鸿断猿何处声，深闺旅馆遥相忆。长安五侯华阁开， 
嘉宾列坐倾金罍。赏明月，玩流雪，纤手蛾眉座中设， 
清歌一声无断绝。夜已央，乐未阑。狐裘兽炭不知寒， 
珠环翠珮声珊珊。履舄纷纭桂袖攒，朱颜倚醉尽君欢。 
人生少年全不久，相看且劝杯中酒。丈夫富贵自有期， 
映雪读书徒白首。知



   卷328_12 【玉台体十二首】权德舆 

鸾啼兰已红，见出凤城东。粉汗宜斜日，衣香逐上风。 
情来不自觉，暗驻五花骢。主

婵娟二八正娇羞，日暮相逢南陌头。
试问佳期不肯道，落花深处指青楼。

隐映罗衫薄，轻盈玉腕圆。相逢不肯语，微笑画屏前。古

知向辽东去，由来几许愁。破颜君莫怪，娇小不禁羞。斋

楼上吹箫罢，闺中刺绣阑。佳期不可见，尽日泪潺潺。主

泪尽珊瑚枕，魂销玳瑁床。罗衣不忍著，羞见绣鸳鸯。知

君去期花时，花时君不至。檐前双燕飞，落妾相思泪。古

空闺灭烛后，罗幌独眠时。泪尽肠欲断，心知人不知。斋

秋风一夜至，吹尽后庭花。莫作经时别，西邻是宋家。主

独自披衣坐，更深月露寒。隔帘肠欲断，争敢下阶看。知

昨夜裙带解，今朝蟢子飞。铅华不可弃，莫是藁砧归。古

万里行人至，深闺夜未眠。双眉灯下扫，不待镜台前。斋



   卷328_13 【赠友人（时友人新有别恨者）】权德舆 

知向巫山逢日暮，轻袿玉佩暂淹留。
晓随云雨归何处，还是襄王梦觉愁。



   卷328_14 【舟行见月】权德舆 

月入孤舟夜半晴，寥寥霜雁两三声。
洞房烛影在何处，欲寄相思梦不成。



   卷328_15 【杂兴五首】权德舆 

丛鬓愁眉时势新，初笄绝代北方人。
一颦一笑千金重，肯似成都夜失身。

乍听丝声似竹声，又疑丹穴九雏惊。
金波露洗净于昼，寂寞不堪深夜情。

琥珀尊开月映帘，调弦理曲指纤纤。
含羞敛态劝君住，更奏新声刮骨盐。

乳燕双飞莺乱啼，百花如绣照深闺。
新妆对镜知无比，微笑时时出瓠犀。

巫山云雨洛川神，珠襻香腰稳称身。
惆怅妆成君不见，含情起立问傍人。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百二十九 
 
   
　 
　

　
 　



   卷329_1 【祗役江西路上以诗代书寄内】权德舆 

辛苦事行役，风波倦晨暮。摇摇结遐心，靡靡即长路。 
别来如昨日，每见缺蟾兔。潮信催客帆，春光变江树。 
宦游岂云惬，归梦无复数。愧非超旷姿，循此跼促步。 
笑言思暇日，规劝多远度。鹑服我久安，荆钗君所慕。 
伊予多昧理，初不涉世务。适因拥肿材，成此懒慢趣。 
一身常抱病，不复理章句。胸中无町畦，与物且多忤。 
既非大川楫，则守南山雾。胡为出处间，徒使名利污。 
羁孤望予禄，孩稚待我餔。未能即忘怀，恨恨以此故。 
终当税鞿鞅，岂待毕婚娶。如何久人寰，俯仰学举措。 
衡茅去迢递，水陆两驰骛。晰晰窥晓星，涂涂践朝露。 
静闻田鹤起，远见沙鸨聚。怪石不易跻，急湍那可溯。 
渔商闻远岸，烟火明古渡。下碇夜已深，上碕波不驻。 
畏途信非一，离念纷难具。枕席有馀清，壶觞无与晤。 
南方出兰桂，归日自分付。北窗留琴书，无乃委童孺。 
春江足鱼雁，彼此勤尺素。早晚到中闺，怡然两相顾。古



   卷329_2 【夜泊有怀】权德舆 

栖鸟向前林，暝色生寒芜。孤舟去不息，众感非一途。 
川程方浩淼，离思方郁纡。转枕眼未熟，拥衾泪已濡。 
窘然风水上，寝食疲朝晡。心想洞房夜，知君还向隅。古



   卷329_3 【自桐庐如兰溪有寄】权德舆 

东南江路旧知名，惆怅春深又独行。新妇山头云半敛， 
女儿滩上月初明。风前荡飏双飞蝶，花里间关百啭莺。 
满目归心何处说，欹眠搔首不胜情。古



   卷329_4 【相思树】权德舆 

家寄江东远，身对江西春。空见相思树，不见相思人。主



   卷329_5 【石楠树】权德舆 

石楠红叶透帘春，忆得妆成下锦茵。
试折一枝含万恨，分明说向梦中人。



   卷329_6 【斗子滩】权德舆 

斗子滩头夜已深，月华偏照此时心。
春江风水连天阔，归梦悠扬何处寻。



   卷329_7 【黄檗馆】权德舆 

驱车振楫越山川，候晓通宵冒烟雨。
青枫浦上魂已销，黄檗馆前心自苦。



   卷329_8 【清明日次弋阳】权德舆 

自叹清明在远乡，桐花覆水葛溪长。
家人定是持新火，点作孤灯照洞房。



   卷329_9 【中书夜直寄赠】权德舆 

通籍在金闺，怀君百虑迷。迢迢五夜永，脉脉两心齐。 
步履疲青琐，开缄倦紫泥。不堪风雨夜，转枕忆鸿妻。斋



   卷329_10 【病中寓直代书题寄】权德舆 

愚夫何所任，多病感君深。自谓青春壮，宁知白发侵。 
寝兴劳善祝，疏懒愧良箴。寂寞闻宫漏，那堪直夜心。古



   卷329_11 【端午日礼部宿斋有衣服彩结之贶以诗还答】权德舆 

良辰当五日，偕老祝千年。彩缕同心丽，轻裾映体鲜。 
寂寥斋画省，款曲擘香笺。更想传觞处，孙孩遍目前。知



   卷329_12 【酬九日】权德舆 

重九共游娱，秋光景气殊。他日头似雪，还对插茱萸。斋



   卷329_13 【和九日从杨氏姊游】权德舆 

秋光风露天，令节庆初筵。易象家人吉，闺门女士贤。 
招邀菊酒会，属和柳花篇。今日同心赏，全胜落帽年。古



   卷329_14 【上巳日贡院考杂文不遂赴九华观祓禊之会以二绝句申赠】权德舆 

三日韶光处处新，九华仙洞七香轮。
老夫留滞何由往，珉玉相和正绕身。

禊饮寻春兴有馀，深情婉婉见双鱼。
同心齐体如身到，临水烦君便祓除。



   卷329_15 【和九华观见怀贡院八韵】权德舆 

上巳好风景，仙家足芳菲。地殊兰亭会，人似山阴归。 
丹灶缀珠掩，白云岩径微。真宫集女士，虚室涵春辉。 
拘限心杳杳，欢言望依依。滞兹文墨职，坐与琴觞违。 
丽曲涤烦虚，幽缄发清机。支颐一吟想，恨不双翻飞。古



   卷329_16 【桃源篇】权德舆 

小年尝读桃源记，忽睹良工施绘事。岩径初欣缭绕通， 
溪风转觉芬芳异。一路鲜云杂彩霞，渔舟远远逐桃花。 
渐入空濛迷鸟道，宁知掩映有人家。庞眉秀骨争迎客， 
凿井耕田人世隔。不知汉代有衣冠，犹说秦家变阡陌。 
石髓云英甘且香，仙翁留饭出青囊。相逢自是松乔侣， 
良会应殊刘阮郎。内子闲吟倚瑶瑟，玩此沈沈销永日。 
忽闻丽曲金玉声，便使老夫思阁笔。古



   卷329_17 【新月与儿女夜坐听琴举酒】权德舆 

泥泥露凝叶，骚骚风入林。以兹皓月圆，不厌良夜深。 
列坐屏轻箑，放怀弦素琴。儿女各冠笄，孙孩绕衣襟。 
乃知大隐趣，宛若沧洲心。方结偕老期，岂惮华发侵。 
笑语向兰室，风流传玉音。愧君袖中字，价重双南金。斋



   卷329_18 【七夕】权德舆 

今日云輧渡鹊桥，应非脉脉与迢迢。
家人竞喜开妆镜，月下穿针拜九霄。



   卷329_19 【县君赴兴庆宫朝贺载之奉行册礼，因书即事】权德舆 

合卺交欢二十年，今朝比翼共朝天。风传漏刻香车度， 
日照旌旗彩仗鲜。顾我华簪鸣玉珮，看君盛服耀金钿。 
相期偕老宜家处，鹤发鱼轩更可怜。知



   卷329_20 【元和元年蒙恩封成纪县伯时室中封安喜县君…聊申贺赠】权德舆 

启土封成纪，宜家县安喜。同欣井赋开，共受闺门祉。 
珩璜联采组，琴瑟谐宫徵。更待悬车时，与君欢暮齿。主



   卷329_21 【河南崔尹即安喜从兄宜于室家四十馀岁…因成绝句】权德舆 

五色金光鸾凤飞，三川墨妙巧相辉。
尊崇善祝今如此，共待曾玄捧翟衣。



   卷329_22 【奉使丰陵职司卤簿，通宵涉路，因寄内】权德舆 

彩仗列森森，行宫夜漏深。殳鋋方启路，钲鼓正交音。 
曙月思兰室，前山辨谷林。家人念行役，应见此时心。知



   卷329_23 【酬南园新亭宴会璩新第慰庆之作，时任宾客】权德舆 

南宫烟景浓，平视中南峰。官闲似休沐，尽室来相从。 
日抱汉阴瓮，或成蝴蝶梦。树老欲连云，竹深疑入洞。 
欢言交羽觞，列坐俨成行。歌吟不能去，待此明月光。 
好逑蕴明识，内顾多惭色。不厌梁鸿贫，常讥伯宗直。 
予婿信时英，谏垣金玉声。男儿才弱冠，射策幸成名。 
偃放斯自足，翛然去营欲。散木固无堪，虚舟常任触。 
大隐本吾心，喜君流好音。相期悬车岁，此地即中林。知



   卷329_24 【七夕见与诸孙题乞巧文】权德舆 

外孙争乞巧，内子共题文。隐映花奁对，参差绮席分。 
鹊桥临片月，河鼓掩轻云。羡此婴儿辈，吹呼彻曙闻。主



   卷329_25 【太常寺宿斋有寄】权德舆 

转枕挑灯候晓鸡，相君应叹太常妻。
长年多病偏相忆，不遣归时醉似泥。



   卷329_26 【朝回阅乐寄绝句】权德舆 

子城风暖百花初，楼上龟兹引导车。
曲罢卿卿理驺驭，细君相望意何如。



   卷329_27 【中书宿斋有寄】权德舆 

铜壶漏滴斗阑干，泛滟金波照露盘。
遥想洞房眠正熟，不堪深夜凤池寒。



   卷329_28 【中书送敕赐斋馔戏酬】权德舆 

常日每齐眉，今朝共解颐。遥知大官膳，应与众雏嬉。主



   卷329_29 【敕赐长寿酒因口号以赠】权德舆 

恩沾长寿酒，归遗同心人。满酌共君醉，一杯千万春。古



   卷329_30 【湖南观察使故相国袁公挽歌二首（一作刘禹锡诗）】权德舆 

五驱龙虎节，一入凤凰池。令尹自无喜，羊公人不疑。 
天归京兆日，叶下洞庭时。湘水秋风至，凄凉吹素旗。知

丹旐发江皋，人悲雁亦号。湘南罢亥市，汉上改词曹。 
表墓双碑立，尊名一字褒。常闻平楚狱，为报里门高。斋



   卷329_31 【玉山岭上作】权德舆 

悠悠驱匹马，征路上连冈。晚翠深云窦，寒苔净石梁。 
荻花偏似雪，枫叶不禁霜。愁见前程远，空郊下夕阳。古



   卷329_32 【题邵端公林亭】权德舆 

春光何处好，柱史有林塘。莺啭风初暖，花开日欲长。 
凿池通野水，扫径阅新芳。更置盈尊酒，时时醉楚狂。知



   卷329_33 【酬裴杰秀才新樱桃】权德舆 

新果真琼液，来应宴紫兰。圆疑窃龙颔，色已夺鸡冠。 
远火微微辨，残星隐隐看。茂先知味易，曼倩恨偷难。 
忍用烹騂骆，从将玩玉盘。流年如可驻，何必九华丹。知



   卷329_34 【次滕老庄】权德舆 

征途无旅馆，当昼喜逢君。羸病仍留客，朝朝扫白云。斋



   卷329_35 【宿严陵】权德舆 

身羁从事驱征传，江入新安泛暮涛。
今夜子陵滩下泊，自惭相去九牛毛。



   卷329_36 【题云师山房】权德舆 

云公兰若深山里，月明松殿微风起。
试问空门清净心，莲花不著秋潭水。



   卷329_37 【栖霞寺云居室】权德舆 

一径萦纡至此穷，山僧盥漱白云中。
闲吟定后更何事，石上松枝常有风。



   卷329_38 【舟行夜泊】权德舆 

萧萧落叶送残秋，寂寞寒波急暝流。
今夜不知何处泊，断猿晴月引孤舟。



   卷329_39 【发硖石路上却寄内】权德舆 

莎栅东行五谷深，千峰万壑雨沈沈。
细君几日路经此，应见悲翁相望心。



   卷329_40 【冬至宿斋时郡君南内朝谒因寄】权德舆 

清斋独向丘园拜，盛服想君兴庆朝。
明日一阳生百福，不辞相望阻寒宵。



   卷329_41 【和河南罗主簿送校书兄归江南】权德舆 

兄弟泣殊方，天涯指故乡。断云无定处，归雁不成行。 
草莽人烟少，风波水驿长。上虞亲渤澥，东楚隔潇湘。 
古戍阴传火，寒芜晓带霜。海门潮滟滟，沙岸荻苍苍。 
京辇辞芸阁，衡方忆草堂。知君始宁隐，还缉旧荷裳。主



   卷329_42 【与故人夜坐道旧】权德舆 

笑语欢今夕，烟霞怆昔游。清羸还对月，迟暮更逢秋。 
胜理方自得，浮名不在求。终当制初服，相与卧林丘。斋



   卷329_43 【句】权德舆 

耒水波纹细，湘江竹叶轻。（耒口，见《衡州名胜志》）。知

古时楼上清明夜，月照楼前撩乱花。今日成阴复成子， 
可怜春尽未归家。（见《野客从谈》）斋

新妇矶头云半敛，女儿滩畔月初明。（见《野客丛谈》）主

回合千峰里，晴光似画图。知

征车随反照，候吏映白云。（《石塘路有怀院中诸公》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十 
 
   
　 
　

　
 　



   卷330_1 【奉酬礼部阁老转韵离合见赠（时为秘书监）】张荐 

移居既同里，多幸陪君子。弘雅重当朝，弓旌早见招。 
植根琼林圃，直夜金闺步。劝深子玉铭，力竞相如赋。 
间阔向春闱，日复想光仪。格言信难继，木石强为词。斋



   卷330_2 【和潘孟阳春日雪回文绝句】张荐 

迟迟日气暖，漫漫雪天春。知君欲醉饮，思见此交亲。知



   卷330_3 【享文恭太子庙乐章】张荐 

三献具举，九旗将旋。追劳表德，罢享宾天。 
风引仙管，堂虚画筵。芳馨常在，瞻望悠然。主



   卷330_4 【礼部权侍郎阁老史馆张秘监阁老有离合酬赠…聊继此章】崔邠 

脉脉羡佳期，月夜吟丽词。谏垣则随步，东观方承顾。 
林雪消艳阳，简册漏华光。坐更芝兰室，千载各芬芳。 
节苦文俱盛，即时人并命。翩翻紫霄中，羽翮相辉映。主



   卷330_5 【享文恭太子庙乐章】崔邠 

醴齐泛樽彝，轩县动干戚。入室僾如在，升阶虔所历。 
奋疾合威容，定利舒皦泽。方崇庙貌礼，永被君恩锡。斋



   卷330_6 【和权载之离合诗（时为中书舍人）】杨於陵 

校德尽珪璋，才臣时所扬。放情寄文律，方茂经邦术。 
王猷符发挥，十载契心期。昼游有嘉话，书法无隐辞。 
信兹酬和美，言与芝兰比。昨来恣吟绎，日觉祛蒙鄙。斋



   卷330_7 【郡斋有紫薇双本自朱明接于徂暑其花芳馥…因诗纪述】杨於陵 

晏朝受明命，继夏走天衢。逮兹三伏候，息驾万里途。 
省躬既跼蹐，结思多烦纡。簿领幸无事，宴休谁与娱。 
内斋有嘉树，双植分庭隅。绿叶下成幄，紫花纷若铺。 
摛霞晚舒艳，凝露朝垂珠。炎沴昼方铄，幽姿闲且都。 
夭桃固难匹，芍药宁为徒。懿此时节久，讵同光景驱。 
陶甄试一致，品汇乃散殊。濯质非受彩，无心那夺朱。 
粤予负羁絷，留赏益踟蹰。通夕靡云倦，西南山月孤。斋



   卷330_8 【赠毛仙翁】杨於陵 

先生赤松侣，混俗游人间。昆阆无穷路，何时下故山。 
千年犹孺质，秘术救尘寰。莫便冲天去，云雷不可攀。古



   卷330_9 【答权载之离合诗（时为给事中）】许孟容 

史才司秘府，文哲今超古。亦有擅风骚，六联文墨曹。 
圣贤三代意，工艺千金字。化识从臣谣，人推仙阁吏。 
如登昆阆时，口诵灵真词。孙简下威凤，系霜琼玉枝。古



   卷330_10 【奉和武相公春晓闻莺】许孟容 

碧树当窗啼晓莺，间关入梦听难成。
千回万啭尽愁思，疑是血魂哀困声。



   卷330_11 【享文恭太子庙乐章】许孟容 

觞牢具品，管弦有节。祝道寅恭，神仪昭晰。 
桐珪早贵，象辂追设。磬达乐成，降歆丰洁。斋



   卷330_12 【和权载之离合诗（时为给事中）】冯伉 

车马退朝后，聿怀在文友。动词宗伯雄，重美良史功。 
亦曾吟鲍谢，二妙尤增价。雨霜鸿唳天，匝树鸟鸣夜。 
覃思各纵横，早擅希代名。息心欲焚砚，自靦陪群英。斋



   卷330_13 【享文恭太子庙乐章二首】冯伉 

撰日瞻景，诚陈乐张。礼容秩秩，羽舞煌煌。 
肃将涤濯，祗荐芬芳。永锡繁祉，思深享尝。古

干旄羽籥相亏蔽，一进一退殊行缀。
昔献三雍盛礼容，今陈六佾崇仪制。



   卷330_14 【和权载之离合诗】潘孟阳 

咏歌有离合，永夜观酬答。笥中操彩笺，竹简何足编。 
意深俱妙绝，心契交情结。计彼官接联，言初并清切。 
翔集本相随，羽仪良在斯。烟云竞文藻，因喜玩新诗。斋



   卷330_15 【春日雪以回文绝句呈张荐权德舆】潘孟阳 

春梅杂落雪，发树几花开。真须尽兴饮，仁里愿同来。知



   卷330_16 【元日和布泽】潘孟阳 

至德生成泰，咸欢照育恩。流辉沾万物，布泽在三元。 
北阙祥云迥，东方嘉气繁。青阳初应律，苍玉正临轩。 
恩洽因时令，风和比化原。自惭同草木，无以答乾坤。知



   卷330_17 【和权载之离合诗（时为国子司业）】武少仪 

少年慕时彦，小悟文多变。木铎比群英，八方流德声。 
雷陈美交契，雨雪音尘继。恩顾各飞翔，因诗睹瑰丽。 
傅野绝遗贤，人希有盛迁。早钦风与雅，日咏赠酬篇。知



   卷330_18 【诸葛丞相庙（《蜀志》一作武侯祠）】武少仪 

执简焚香入庙门，武侯神象俨如存。因机定蜀延衰汉， 
以计连吴振弱孙。欲尽智能倾僭盗，善持忠节转庸昏。 
宣王请战贻巾帼，始见才吞亦气吞。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十一 
 
   
　 
　

　
 　



   卷331_1 【享太庙乐章】段文昌 

肃肃清庙，登显至德。泽周八荒，兵定四极。 
生物咸遂，群盗灭息。明圣钦承，子孙千亿。知



   卷331_2 【题武担寺西台】段文昌 

秋天如镜空，楼阁尽玲珑。水暗馀霞外，山明落照中。 
鸟行看渐远，松韵听难穷。今日登临意，多欢语笑同。主



   卷331_3 【晚夏登张仪楼呈院中诸公】段文昌 

重楼窗户开，四望敛烟埃。远岫林端出，清波城下回。 
乍疑蝉韵促，稍觉雪风来。并起乡关思，销忧在酒杯。斋



   卷331_4 【还别业寻龙华山寺广宣上人】段文昌 

十里惟闻松桂风，江山忽转见龙宫。
正与休师方话旧，风烟几度入楼中。



   卷331_5 【奉陪段相公晚夏登张仪楼】姚向 

秦相驾群材，登临契上台。查从银汉落，江自雪山来。 
俪曲亲流火，凌风洽小杯。帝乡如在目，欲下尽裴回。主



   卷331_6 【和段相公登武担寺西台】姚向 

开阁锦城中，馀闲访梵宫。九层连昼景，万象写秋空。 
天半将身到，江长与海通。提携出尘土，曾是穆清风。斋



   卷331_7 【和段相公登武担寺西台】温会 

桑台烟树中，台榭造云空。眺听逢秋兴，篇辞变国风。 
坐愁高鸟起，笑指远人同。始愧才情薄，跻攀继韵穷。古



   卷331_8 【奉陪段相公晚夏登张仪楼】温会 

危轩重叠开，访古上裴回。有舌嗟秦策，飞梁驾楚材。 
云霄随凤到，物象为诗来。欲和关山意，巴歌调更哀。知



   卷331_9 【和段相公登武担寺西台】李敬伯 

台上起凉风，乘闲览岁功。自随台席贵，尽许羽觞同。 
楼殿斜晖照，江山极望通。赋诗思共乐，俱得咏诗丰。主



   卷331_10 【奉陪段相公晚夏登张仪楼】李敬伯 

层屋架城隈，宾筵此日开。文锋摧八阵，星分应三台。 
望雪烦襟释，当欢远思来。披云霄汉近，暂觉出尘埃。斋



   卷331_11 【奉陪段相公晚夏登张仪楼】姚康 

登览值晴开，诗从野思来。蜀川新草木，秦日旧楼台。 
池景摇中座，山光接上台。近秋宜晚景，极目断浮埃。古



   卷331_12 【和段相公登武担寺西台】姚康 

松径引清风，登台古寺中。江平沙岸白，日下锦川红。 
疏树山根净，深云鸟迹穷。自惭陪末席，便与九霄通。知



   卷331_13 【礼部试早春残雪】姚康 

微暖春潜至，轻明雪尚残。银铺光渐湿，珪破色仍寒。 
无柳花常在，非秋露正团。素光浮转薄，皓质驻应难。 
幸得依阴处，偏宜带月看。玉尘销欲尽，穷巷起袁安。知



   卷331_14 【赋得巨鱼纵大壑】姚康 

水府乘闲望，圆波息跃鱼。从来暴泥久，今日脱泉初。 
得志宁相忌，无心任宛如。龙门应可度，鲛室岂常居。 
掉尾方穷乐，游鳞每自舒。乘流千里去，风力藉吹嘘。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十二 
 
   
　 
　

　
 　



   卷332_1 【早春对雨】羊士谔 

南馆垂杨早，东风细雨频。轻寒消玉斝，幽赏滞朱轮。 
千里巴江守，三年故国春。含情非迟客，悬榻但生尘。知



   卷332_2 【永宁小园即事】羊士谔 

萧条梧竹下，秋物映园庐。宿雨方然桂，朝饥更摘蔬。 
阴苔生白石，时菊覆清渠。陈力当何事，忘言愧道书。主



   卷332_3 【台中遇直，晨览萧侍御壁画山水】羊士谔 

虫思庭莎白露天，微风吹竹晓凄然。
今来始悟朝回客，暗写归心向石泉。



   卷332_4 【过三乡望女几山，早岁有卜筑之志】羊士谔 

女几山头春雪消，路傍仙杏发柔条。
心期欲去知何日，惆怅回车上野桥。



   卷332_5 【和李都官郎中经宫人斜】羊士谔 

翡翠无穷掩夜泉，犹疑一半作神仙。
秋来还照长门月，珠露寒花是野田。



   卷332_6 【山阁闻笛】羊士谔 

临风玉管吹参差，山坞春深日又迟。
李白桃红满城郭，马融闲卧望京师。



   卷332_7 【登楼】羊士谔 

槐柳萧疏绕郡城，夜添山雨作江声。
秋风南陌无车马，独上高楼故国情。



   卷332_8 【忆江南旧游二首】羊士谔 

山阴道上桂花初，王谢风流满晋书。
曾作江南步从事，秋来还复忆鲈鱼。

曲水三春弄彩毫，樟亭八月又观涛。
金罍几醉乌程酒，鹤舫闲吟把蟹螯。



   卷332_9 【郡中即事三首】羊士谔 

晓风山郭雁飞初，霜拂回塘水榭虚。鼓角清明如战垒， 
梧桐摇落似贫居。青门远忆中人产，白首闲看太史书。 
城下秋江寒见底，宾筵莫讶食无鱼。知



   卷332_10 【郡中即事三首（一作《玩荷花》）】羊士谔 

红衣落尽暗香残，叶上秋光白露寒。
越女含情已无限，莫教长袖倚阑干。



   卷332_11 【郡中即事三首（一作《寄裴校书》）】羊士谔 

登临何事见琼枝，白露黄花自绕篱。
惟有楼中好山色，稻畦残水入秋池。



   卷332_12 【野望二首】羊士谔 

萋萋麦陇杏花风，好是行春野望中。
日暮不辞停五马，鸳鸯飞去绿江空。

忘怀不使海鸥疑，水映桃花酒满卮。
亭上一声歌白苎，野人归棹亦行迟。



   卷332_13 【游西山兰若】羊士谔 

路傍垂柳古今情，春草春泉咽又生。
借问山僧好风景，看花携酒几人行。



   卷332_14 【泛舟入后溪（后一首一作于鹄诗）】羊士谔 

东风朝日破轻岚，仙棹初移酒未酣。
玉笛闲吹折杨柳，春风无事傍鱼潭。

雨馀芳草净沙尘，水绿滩平一带春。
唯有啼鹃似留客，桃花深处更无人。



   卷332_15 【看花】羊士谔 

一到花间一忘归，玉杯瑶瑟减光辉。
歌筵更覆青油幕，忽似朝云瑞雪飞。



   卷332_16 【春望】羊士谔 

莫问华簪发已斑，归心满目是青山。
独上层城倚危槛，柳营春尽马嘶闲。



   卷332_17 【寄江陵韩少尹】羊士谔 

别来玄鬓共成霜，云起无心出帝乡。
蜀国鱼笺数行字，忆君秋梦过南塘。



   卷332_18 【贺州宴行营回将】羊士谔 

九剑盈庭酒满卮，戍人归日及瓜时。
元戎静镇无边事，遣向营中偃画旗。



   卷332_19 【游郭驸马大安山池】羊士谔 

马嘶芳草自淹留，别馆何人属细侯。仙杏破颜逢醉客， 
彩鸳飞去避行舟。洞箫日暖移宾榻，垂柳风多掩妓楼。 
坐阅清晖不知暮，烟横北渚水悠悠。知



   卷332_20 【故萧尚书瘿柏斋前玉蕊树，与王起居吏部孟员外同赏】羊士谔 

柏寝闭何时，瑶华自满枝。天清凝积素，风暖动芬丝。 
留步苍苔暗，停觞白日迟。因吟茂陵草，幽赏待妍词。主



   卷332_21 【和武相早朝中书候传点书怀奉呈】羊士谔 

殿省秘清晓，夔龙升紫微。星辰拱帝座，剑履翊天机。 
耿耿金波缺，沉沉玉漏稀。彩笺蹲鸷兽，画扇列名翚。 
志业丹青重，恩华雨露霏。三台昭建极，一德庆垂衣。 
昌运瞻文教，雄图本武威。殊勋如带远，佳气似烟非。 
抗节衷无隐，同心尚弼违。良哉致君日，维岳有光辉。古



   卷332_22 【和萧侍御监祭白帝城西村寺斋沐览镜…吏部孟员外并见赠】羊士谔 

晚沐金仙宇，迎秋白帝祠。轩裳烦吏职，风物动心期。 
清镜开尘匣，华簪指发丝。南宫有高步，岁晏岂磷缁。知



   卷332_23 【送张郎中副使自南省赴凤翔府幕】羊士谔 

仙郎佐氏谋，廷议宠元侯。城郭须来贡，河隍亦顺流。 
亚夫高垒静，充国大田秋。当奋燕然笔，铭功向陇头。主



   卷332_24 【和窦吏部雪中寓直】羊士谔 

瑞花飘朔雪，灏气满南宫。迢递层城掩，徘徊午夜中。 
金闺通籍恨，银烛直庐空。谁问乌台客，家山忆桂丛。斋



   卷332_25 【小园春至偶呈吏部窦郎中】羊士谔 

松筱虽苦节，冰霜惨其间。欣然发佳色，如喜东风还。 
幽抱想前躅，冥鸿度南山。春台一以眺，达士亦解颜。 
偃息非老圃，沉吟閟玄关。驰晖忽复失，壮气不得闲。 
君子当济物，丹梯谁共攀。心期自有约，去扫苍苔斑。主



   卷332_26 【酬吏部窦郎中直夜见寄】羊士谔 

解巾侍云陛，三命早为郎。复以雕龙彩，旋归振鹭行。 
玉书期养素，金印已怀黄。兹夕南宫咏，遐情愧不忘。斋



   卷332_27 【永宁里园亭休沐怅然成咏】羊士谔 

云景含初夏，休归曲陌深。幽帘宜永日，珍树始清阴。 
迟客唯长簟，忘言有匣琴。画披灵物态，书见古人心。 
芳草多留步，鲜飙自满襟。劳形非立事，潇洒愧头簪。斋



   卷332_28 【登乐游原寄司封孟郎中卢补阙】羊士谔 

爽节时清眺，秋怀怅独过。神皋值宿雨，曲水已增波。 
白鸟凌风迥，红蕖濯露多。伊川有归思，君子复如何。古



   卷332_29 【乾元初，严黄门自京兆少尹贬牧巴郡…十四韵刻于石壁】羊士谔 

石座双峰古，云泉九曲深。寂寥疏凿意，芜没岁时侵。 
绕席流还壅，浮杯咽复沉。追怀王谢侣，更似会稽岑。 
谁谓天池翼，相期宅畔吟。光辉轻尺璧，然诺重黄金。 
几醉东山妓，长悬北阙心。蕙兰留杂佩，桃李想华簪。 
闭阁余何事，鸣驺亦屡寻。轩裳遵往辙，风景憩中林。 
横吹多凄调，安歌送好音。初筵方侧弁，故老忽沾襟。 
盛世当弘济，平生谅所钦。无能愧陈力，惆怅拂瑶琴。古



   卷332_30 【闲斋示一二道者】羊士谔 

幽兰谁复奏，闲匣以端忧。知止惭先觉，归欤想故侯。 
山蝉铃阁晚，江雨麦田秋。唯有空门学，相期老一丘。知



   卷332_31 【南池荷花】羊士谔 

蝉噪城沟水，芙蓉忽已繁。红花迷越艳，芳意过湘沅。 
湛露宜清暑，披香正满轩。朝朝只自赏，秾李亦何言。主



   卷332_32 【郡中玩月，寄江南李少尹虞部孟员外三首】羊士谔 

月满自高丘，江通无狭流。轩窗开到晓，风物坐含秋。 
鹊警银河断，蛩悲翠幕幽。清光望不极，耿耿下西楼。斋

桂华临洛浦，如挹李膺仙。兹夕披云望，还吟掷地篇。 
凤池分直夜，牛渚泛舟年。会是风流赏，惟君内史贤。知

圆景旷佳宾，徘徊夜漏频。金波徒泛酒，瑶瑟已生尘。 
露白移长簟，风清挂幅巾。西园旧才子，想见洛阳人。斋



   卷332_33 【城隍庙赛雨二首】羊士谔 

零雨慰斯人，斋心荐绿蘋。山风箫鼓响，如祭敬亭神。知

积润通千里，推诚奠一卮。回飙经画壁，忽似偃云旗。古



   卷332_34 【郡楼晴望二首】羊士谔 

霁色朝云尽，亭皋露亦晞。褰开临曲槛，萧瑟换轻衣。 
地远秦人望，天晴社燕飞。无功惭岁晚，唯念故山归。知

一雨晴山郭，惊秋碧树风。兰卮谁与荐，玉旆自无悰。 
云景嘶宾雁，岚阴露彩虹。闲吟懒闭阁，旦夕郡楼中。斋



   卷332_35 【初移琪树】羊士谔 

爱此丘中物，烟霜尽日看。无穷碧云意，更助绿窗寒。知



   卷332_36 【燕居】羊士谔 

秋斋膏沐暇，旭日照轩墀。露重芭蕉叶，香凝橘柚枝。 
简书随吏散，宝骑与僧期。报国得何力，流年已觉衰。主



   卷332_37 【寄黔府窦中丞】羊士谔 

汉臣旌节贵，万里护牂牁。夏月天无暑，秋风水不波。 
朝衣蟠艾绶，戎幕偃雕戈。满岁归龙阙，良哉伫作歌。斋



   卷332_38 【书楼怀古】羊士谔 

何独文翁化，风流与代深。泉云无旧辙，骚雅有遗音。 
远目穷巴汉，闲情阅古今。忘言意不极，日暮但横琴。古



   卷332_39 【九月十日郡楼独酌】羊士谔 

掾史当授衣，郡中稀物役。嘉辰怅已失，残菊谁为惜。 
棂轩一尊泛，天景洞虚碧。暮节独赏心，寒江鸣湍石。 
归期北州里，旧友东山客。飘荡云海深，相思桂花白。古



   卷332_40 【暮秋言怀】羊士谔 

城隅凝彩画，红树带青山。迟客金尊晚，谈空玉柄闲。 
驰晖三峡水，旅梦百劳关。非是淮阳薄，丘中只望还。知



   卷332_41 【题枇杷树】羊士谔 

珍树寒始花，氛氲九秋月。佳期若有待，芳意常无绝。 
袅袅碧海风，濛濛绿枝雪。急景自馀妍，春禽幸流悦。主



   卷332_42 【上元日紫极宫门观州民然灯张乐】羊士谔 

山郭通衢隘，瑶坛紫府深。灯花助春意，舞绶织欢心。 
闲似淮阳卧，恭闻乐职吟。唯将圣明化，聊以达飞沉。斋



   卷332_43 【西郊兰若】羊士谔 

云天宜北户，塔庙似西方。林下僧无事，江清日复长。 
石泉盈掬冷，山实满枝香。寂寞传心印，玄言亦已忘。古



   卷332_44 【在郡三年，今秋见白发，聊以书事】羊士谔 

二毛非骑省，朝镜忽秋风。丝缕寒衣上，霜华旧简中。 
承明那足厌，车服愧无功。日日山城守，淹留岩桂丛。知



   卷332_45 【郡中端居，有怀袁州王员外使君】羊士谔 

忆作同门友，承明奉直庐。禁闱人自异，休浣迹非疏。 
珥笔金华殿，三朝玉玺书。恩光荣侍从，文彩应符徐。 
青眼真知我，玄谈愧起予。兰卮招促膝，松砌引长裾。 
丽日流莺早，凉天坠露初。前山临紫阁，曲水眺红蕖。 
谁为音尘旷，俄惊岁月除。风波移故辙，符守忽离居。 
济物阴功在，分忧盛业馀。弱翁方大用，延首迟双鱼。主



   卷332_46 【山寺题壁】羊士谔 

物外真何事，幽廊步不穷。一灯心法在，三世影堂空。 
山果青苔上，寒蝉落叶中。归来还闭阁，棠树几秋风。斋



   卷332_47 【暇日适值澄霁江亭游宴】羊士谔 

碧落风如洗，清光镜不分。弦歌方对酒，山谷尽无云。 
振卧淮阳病，悲秋宋玉文。今来强携妓，醉舞石榴裙。古



   卷332_48 【玩槿花】羊士谔 

何乃诗人兴，妍词属舜华。风流感异代，窈窕比同车。 
凝艳垂清露，惊秋隔绛纱。蝉鸣复虫思，惆怅竹阴斜。知



   卷332_49 【郡斋读经】羊士谔 

壮龄非济物，柔翰误为儒。及此斋心暇，翛然与道俱。 
散材诚独善，正觉岂无徒。半偈莲生水，幽香桂满炉。 
息阴惭蔽芾，讲义得醍醐。迹似桃源客，身撄竹使符。 
华夷参吏事，巴汉混州图。偃草怀君子，移风念啬夫。 
翳桑俄有绩，宿麦复盈租。圆寂期超诣，凋残幸已苏。 
解空囊不智，灭景谷何愚。几日遵归辙，东菑殆欲芜。主



   卷332_50 【州民自言巴土冬湿且多阴晦今兹晴朗苦…因示寮吏】羊士谔 

雨霜以成岁，看旧感前闻。爱景随朝日，凝阴积暮云。 
□□□□□，忘言酒暂醺。□□□□□，□□□□□。斋



   卷332_51 【斋中有兽皮茵偶成咏】羊士谔 

逸才岂凡兽，服猛愚人得。山泽生异姿，蒙戎蔚佳色。 
青毡持与藉，重锦裁为饰。卧阁幸相宜，温然承宴息。古



   卷332_52 【野夫采鞭于东山偶得元者】羊士谔 

追风岂无策，持斧有遐想。凤去留孤根，岩悬非朽壤。 
苔斑自天生，玉节垂云长。勿谓山之幽，丹梯亦可上。知



   卷332_53 【守郡累年俄及知命聊以言志】羊士谔 

南国疑逋客，东山作老夫。登朝非大隐，出谷是真愚。 
气直惭龙剑，心清爱玉壶。聊持循吏传，早晚□为徒。主



   卷332_54 【东渡早梅一树，岁华如雪，酣赏成咏】羊士谔 

暇日留□事，期云亦□开。乡心持岁酒，津下赏山梅。 
晚实和商鼎，浓香拂寿杯。唯应招北客，日日踏青来。斋



   卷332_55 【题郡南山光福寺寺即严黄门所置…即郄拾遗之词也】羊士谔 

传闻黄阁守，兹地赋长沙。少壮称时杰，功名惜岁华。 
岩廊初建刹，宾从亟鸣笳。玉帐空严道，甘棠见野花。 
碑残犹堕泪，城古自归鸦。籍籍清风在，怀人谅不遐。斋



   卷332_56 【雨中寒食】羊士谔 

令节逢烟雨，园亭但掩关。佳人宿妆薄，芳树彩绳闲。 
归思偏消酒，春寒为近山。花枝不可见，别恨灞陵间。古



   卷332_57 【晚夏郡中卧疾】羊士谔 

事外心如寄，虚斋卧更幽。微风生白羽，畏日隔青油。 
用拙怀归去，沉痾畏借留。东山自有计，蓬鬓莫先秋。知



   卷332_58 【酬卢司门晚夏过永宁里弊居林亭见寄】羊士谔 

自叹淮阳卧，谁知去国心。幽亭来北户，高韵得南金。 
苔甃窥泉少，篮舆爱竹深。风蝉一清暑，应喜脱朝簪。主



   卷332_59 【山郭风雨朝霁怅然秋思】羊士谔 

桐竹离披晓，凉风似故园。惊秋对旭日，感物坐前轩。 
江燕飞还尽，山榴落尚繁。平生信有意，衰久已忘言。斋



   卷332_60 【南馆林塘】羊士谔 

郡阁山斜对，风烟隔短墙。清池如写月，珍树尽凌霜。 
行乐知无闷，加餐颇自强。心期空岁晚，鱼意久相忘。古



   卷332_61 【腊夜对酒】羊士谔 

琥珀杯中物，琼枝席上人。乐声方助醉，烛影已含春。 
自顾行将老，何辞坐达晨。传觞称厚德，不问吐车茵。知



   卷332_62 【池上构小山咏怀】羊士谔 

玉立出岩石，风清曲□□。偶成聊近意，静对想凝神。 
牛渚中流月，兰亭上道春。古来心可见，寂寞为斯人。主



   卷332_63 【林塘腊候】羊士谔 

南国冰霜晚，年华已暗归。闲招别馆客，远念故山薇。 
野艇虚还触，笼禽倦更飞。忘言亦何事，酣赏步清辉。斋



   卷332_64 【酬礼部崔员外备独永宁里弊居见寄来诗云图书…守山城】羊士谔 

守土亲巴俗，腰章□汉仪。春行乐职咏，秋感伴牢词。 
旧里藏旧阁，闲门闭槿篱。遥惭退朝客，下马独相思。古



   卷332_65 【梁国惠康公主挽歌词二首（驸马即司空于公之子）】羊士谔 

汤沐成陈迹，山林遂寂寥。鹊飞应织素，凤起独吹箫。 
玉殿中参罢，云輧上汉遥。皇情非不极，空辍未央朝。知

授册荣天使，陈诗感圣恩。山河启梁国，缟素及于门。 
泉向金卮咽，霜来玉树繁。都人听哀挽，泪尽望寒原。斋



   卷332_66 【南池晨望】羊士谔 

起来林上月，潇洒故人情。铃阁人何事，莲塘晓独行。 
衣沾竹露爽，茶对石泉清。鼓吹前贤薄，群蛙试一鸣。古



   卷332_67 【林馆避暑】羊士谔 

池岛清阴里，无人泛酒船。山蜩金奏响，荷露水精圆。 
静胜朝还暮，幽观白已玄。家林正如此，何事赋归田。知



   卷332_68 【巴南郡斋雨中偶看长历是日小雪有怀昔年朝谒因成八韵】羊士谔 

夷落朝云候，王正小雪辰。缅怀朝紫陌，曾是洒朱轮。 
气耿簪裾肃，风严刻漏频。暗飞金马仗，寒舞玉京尘。 
豸角随中宪，龙池列近臣。蕊珠凝瑞彩，悬圃净华茵。 
帝泽千箱庆，天颜万物春。明廷犹咫尺，高咏愧巴人。古



   卷332_69 【褒城驿池塘玩月】羊士谔 

夜长秋始半，圆景丽银河。北渚清光溢，西山爽气多。 
鹤飞闻坠露，鱼戏见增波。千里家林望，凉飙换绿萝。知



   卷332_70 【资阳郡中咏怀】羊士谔 

腰章非达士，闭阁是潜夫。匣剑宁求试，笼禽但自拘。 
江清牛渚镇，酒熟步兵厨。唯此前贤意，风流似不孤。主



   卷332_71 【寒食宴城北山池，即故郡守荣阳郑钢目为折柳亭】羊士谔 

别馆青山郭，游人折柳行。落花经上巳，细雨带清明。 
鶗鴂流芳暗，鸳鸯曲水平。归心何处醉，宝瑟有馀声。斋



   卷332_72 【酬彭州萧使君秋中言怀】羊士谔 

右职移青绶，雄藩拜紫泥。江回玉垒下，气爽锦城西。 
皋鹤惊秋律，琴乌怨夜啼。离居同舍念，宿昔奉金闺。古



   卷332_73 【资中早春】羊士谔 

一雨东风晚，山莺独报春。淹留巫峡梦，惆怅洛阳人。 
柳意笼丹槛，梅香覆锦茵。年华行可惜，瑶瑟莫生尘。知



   卷332_74 【郡楼怀长安亲友】羊士谔 

残暑三巴地，沉阴八月天。气昏高阁雨，梦倦下帘眠。 
愁鬓华簪小，归心社燕前。相思杜陵野，沟水独潺湲。主



   卷332_75 【王起居独游青龙寺玩红叶因寄】羊士谔 

十亩苍苔绕画廊，几株红树过清霜。
高情还似看花去，闲对南山步夕阳。



   卷332_76 【夜听琵琶三首】羊士谔 

掩抑危弦咽又通，朔云边月想朦胧。
当时谁佩将军印，长使蛾眉怨不穷。

一曲徘徊星汉稀，夜兰幽怨重依依。
忽似摐金来上马，南枝栖鸟尽惊飞。

破拨声繁恨已长，低鬟敛黛更摧藏。
潺湲陇水听难尽，并觉风沙绕杏梁。



   卷332_77 【彭州萧使君出妓夜宴见送】羊士谔 

玉颜红烛忽惊春，微步凌波暗拂尘。
自是当歌敛眉黛，不因惆怅为行人。



   卷332_78 【题松江馆】羊士谔 

津柳江风白浪平，棹移高馆古今情。
扁舟一去鸱夷子，应笑分符计日程。



   卷332_79 【偶题寄独孤使君】羊士谔 

病起淮阳自有时，秋来未觉长年悲。
坐逢在日唯相望，袅袅凉风满桂枝。



   卷332_80 【永宁里小园与沈校书接近，怅然题寄】羊士谔 

故里心期奈别何，手移芳树忆庭柯。
东皋黍熟君应醉，梨叶初红白露多。



   卷332_81 【斋中咏怀】羊士谔 

无心唯有白云知，闲卧高斋梦蝶时。
不觉东风过寒食，雨来萱草出巴篱。



   卷332_82 【登郡前山】羊士谔 

洛阳归客滞巴东，处处山樱雪满丛。
岘首当时为风景，岂将官舍作池笼。



   卷332_83 【客有自渠州来说常谏议使君故事，怅然成咏】羊士谔 

才子长沙暂左迁，能将意气慰当年。
至今犹有东山妓，长使歌诗被管弦。



   卷332_84 【春日朝罢呈台中寮友】羊士谔 

退食鹓行振羽仪，九霄双阙迥参差。云披彩仗春风度， 
日暖香阶昼刻移。玉树笼烟鳷鹊观，石渠流水凤凰池。 
时清执法惭无事，未有长杨汉主知。主



   卷332_85 【州民有献杏者，瑰丽溢目，因感花未几，聊以成咏】羊士谔 

南郭东风赏杏坛，几株芳树昨留欢。却忆落花飘绮席， 
忽惊如实满雕盘。蛾眉半敛千金薄，鷤鴂初鸣百草阑。 
志士古来悲节换，美人啼鸟亦长叹。主



   卷332_86 【西川独孤侍御见寄七言四韵…翰墨都捐逮此酬答诚乖拙速】羊士谔 

百雉层城上将坛，列营西照雪峰寒。文章立事须铭鼎， 
谈笑论功耻据鞍。草檄清油推健笔，曳裾黄阁耸危冠。 
双金未比三千字，负弩空惭知者难。主



   卷332_87 【都城从事萧员外寄海梨花诗，尽绮丽至惠然远及】羊士谔 

珠履行台拥附蝉，外郎高步似神仙。陈词今见唐风盛， 
从事遥瞻卫国贤。掷地好词凌彩笔，浣花春水腻鱼笺。 
东山芳意须同赏，子看囊盛几日传。主



   卷332_88 【赴资阳经嶓冢山（汉水所出，元和三年已授此官）】羊士谔 

宁辞旧路驾朱轓，重使疲人感汉恩。
今日鸣驺到嶓峡，还胜博望至河源。



   卷332_89 【郡中言怀寄西川萧员外】羊士谔 

功名无力愧勤王，已近终南得草堂。身外尽归天竺偈， 
腰间唯有会稽章。何时腊酒逢山客，可惜梅枝亚石床。 
岁晚我知仙客意，悬心应在白云乡。古



   卷332_90 【郡斋感物寄长安亲友】羊士谔 

晴天春意并无穷，过腊江楼日日风。琼树花香故人别， 
兰卮酒色去年同。闲吟铃阁巴歌里，回首神皋瑞气中。 
自愧朝衣犹在箧，归来应是白头翁。古



   卷332_91 【息舟荆溪，入阳羡南山，游善权寺，呈李功曹巨】羊士谔 

结缆兰香渚，柴车上连冈。晏温值初霁，去绕山河长。 
献岁冰雪尽，细泉生路傍。行披烟杉入，激涧横石梁。 
层阁表精庐，飞甍切云翔。冲襟得高步，清眺极远方。 
潭嶂积佳气，荑英多早芳。具观泽国秀，重使春心伤。 
念遵烦促途，荣利骛隙光。勉君脱冠意，共匿无何乡。主



   卷332_92 【乱后曲江】羊士谔 

忆昔曾游曲水滨，春来长有探春人。
游春人静空地在，直至春深不似春。



   卷332_93 【寻山家（一作长孙佐辅诗）】羊士谔 

独访山家歇还涉，茅屋斜连隔松叶。
主人闻语未开门，绕篱野菜飞黄蝶。



   卷332_94 【寄裴校书】羊士谔 

登高何处见琼枝，白露黄花自绕篱。
惟有楼中好山色，稻畦残水入秋池。



   卷332_95 【句】羊士谔 

风泉留古韵，笙磬想遗音。主

桂朽有遗馥，莺飞安可待。知

尘沙蔼如雾，长波惊飙度。雁起汀洲寒，马嘶高城暮。 
银釭倦秋馆，绮瑟瞻永路。重有携手期，清光倚玉树。 
（以上见张为《主客图》）。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十三 
 
   
　 
　

　
 　



   卷333_1 【秋夜闲居即事寄庐山郑员外、蜀郡符处士】杨巨源 

忧思繁未整，良辰会无由。引领迟佳音，星纪屡以周。 
蓬阆绝华耀，况乃处穷愁。坠叶寒拥砌，灯火夜悠悠。 
开琴弄清弦，窥月俯澄流。冉冉鸿雁度，萧萧帷箔秋。 
怅怀石门咏，缅慕碧鸡游。仿佛蒙颜色，崇兰隐芳洲。古



   卷333_2 【独不见】杨巨源 

东风艳阳色，柳绿花如霰。竞理同心鬟，争持合欢扇。 
香传贾娘手，粉离何郎面。最恨卷帘时，含情独不见。知



   卷333_3 【题赵孟庄】杨巨源 

管鲍化为尘，交友存如线。升堂俱自媚，得路难相见。 
懿君敦三益，颓俗期一变。心同袭芝兰，气合回霜霰。 
石门云卧久，玉洞花寻遍。王濬爱旌旗，梁竦劳州县。 
烟鸿秋更远，天马寒愈健。愿事郭先生，青囊书几卷。古



   卷333_4 【辞魏博田尚书出境后，感恩恋德，因登丛台】杨巨源 

荐书及龙钟，此事镂心骨。亲知殊悢悢，徒御方咄咄。 
丛台邯郸郭，台上见新月。离恨始分明，归思更超忽。 
怀仁泪空尽，感事情又发。他时躧履声，晓日照丹阙。古



   卷333_5 【夏日苦热，同长孙主簿过仁寿寺纳凉】杨巨源 

火入天地炉，南方正何剧。四郊长云红，六合太阳赤。 
赫赫沸泉壑，焰焰焦砂石。思减祝融权，期匡诸子宅。 
因投竹林寺，一问青莲客。心空得清凉，理证等喧寂。 
开襟天籁回，步履雨花积。微风动珠帘，惠气入瑶席。 
境闲性方谧，尘远趣皆适。淹驾殊未还，朱栏敞虚碧。主



   卷333_6 【送李虞仲秀才归东都，因寄元李二友】杨巨源 

高翼闲未倦，孤云旷无期。晴霞海西畔，秋草燕南时。 
邺中多上才，耿耿丹霄姿。顾我于逆旅，与君发光仪。 
同将儒者方，获忝携人知。幽兰与芳佩，寒玉锵美词。 
旧友在伊洛，鸣蝉思山陂。到来再春风，梦尽双琼枝。 
素业且无负，青冥殊未迟。南桥天气好，脉脉一相思。古



   卷333_7 【和卢谏议朝回书情即事寄两省阁老兼呈二起居谏院诸院长】杨巨源 

宠位资寂用，回头怜二疏。超遥比鹤性，皎洁同僧居。 
华组澹无累，单床欢有馀。题诗天风洒，属思红霞舒。 
蔼蔼延閤东，晨光映林初。炉香深内殿，山色明前除。 
对客默焚稿，何人知谏书。全仁气逾劲，大辨言甚徐。 
逸步寄青琐，闲吟亲绮疏。清辉被鸾渚，瑞蔼含龙渠。 
谢监营野墅，陶公爱吾庐。悠然远者怀，圣代飘长裾。 
端弼缉元化，至音生太虚。一戎殄欃枪，重译充储胥。 
借地种寒竹，看云忆春蔬。灵机栖杳冥，谈笑登轩车。 
晚迹识麒麟，秋英见芙蕖。危言直且庄，旷抱郁以摅。 
志业耿冰雪，光容粲璠玙。时贤俨仙掖，气谢心何如。知



   卷333_8 【奉酬窦郎中早入省苦寒见寄】杨巨源 

玄冥怒含风，群物戒严节。空山顽石破，幽涧层冰裂。 
题诗金华彦，接武丹霄烈。旷怀玉京云，孤唱粉垣雪。 
穷阴总凝沍，正气直肃杀。天狼看坠地，霜兔敢拒穴。 
悠然蓬蒿士，亦得奉朝谒。羸骖苦迟迟，单仆怨切切。 
端闱仙阶邃，广陌冻桥滑。旭日鸳鹭行，瑞烟芙蓉阙。 
司寒申郑重，成岁在凛冽。谢监逢酒时，袁生闭门月。 
渐思霜霰减，欲报阳和发。谁家挟纩心，何地当垆热。 
惨舒能一改，恭听远者说。古



   卷333_9 【野园献果呈员外】杨巨源 

西园果初熟，上客心逾惬。凝粉乍辞枝，飘红仍带叶。 
幽姿写琼实，殷彩呈妆颊。持此赠佳期，清芬罗袖裛。知



   卷333_10 【大堤曲】杨巨源 

二八婵娟大堤女，开垆相对依江渚。待客登楼向水看， 
邀郎卷幔临花语。细雨濛濛湿芰荷，巴东商侣挂帆多。 
自传芳酒涴红袖，谁调妍妆回翠娥。珍簟华灯夕阳后， 
当垆理瑟矜纤手。月落星微五鼓声，春风摇荡窗前柳。 
岁岁逢迎沙岸间，北人多识绿云鬟。无端嫁与五陵少， 
离别烟波伤玉颜。主



   卷333_11 【杨花落】杨巨源 

北斗南回春物老，红英落尽绿尚早。韶风澹荡无所依， 
偏惜垂杨作春好。此时可怜杨柳花，荥盈艳曳满人家。 
人家女儿出罗幕，静扫玉庭待花落。宝环纤手捧更飞， 
翠羽轻裾承不著。历历瑶琴舞金陈，菲红拂黛怜玉人。 
东园桃李芳已歇，独有杨花娇暮春。古



   卷333_12 【月宫词】杨巨源 

宫中月明何所似，如积如流满田地。迥过前殿曾学眉， 
回照长门惯催泪。昭阳昨夜秋风来。绮阁金铺情影开。 
藻井浮花共陵乱，玉阶零露相裴回。稍映明河泛仙驭， 
满窗犹在更衣处。管弦回烛无限情。环珮凭栏不能去。 
皎皎苍苍千里同，穿烟飘叶九门通。珠帘欲卷畏成水， 
瑶席初陈惊似空。复值君王事欢宴，宫女三千一时见。 
飞盖愁看素晕低，称觞愿踏清辉遍。江上无云夜可怜， 
冒沙披浪自婵娟。若共心赏风流夜，那比高高太液前。斋



   卷333_13 【赠从弟茂卿（时欲北游）】杨巨源 

吾从骥足杨茂卿，性灵且奇才甚清。海内方微风雅道， 
邺中更有文章盟。扣寂由来在渊思，搜奇本自通禅智。 
王维证时符水月，杜甫狂处遗天地。流水东西岐路分， 
幽州迢递旧来闻。若为向北驱疲马，山似寒空塞似云。主



   卷333_14 【乌啼曲赠张评事】杨巨源 

可怜杨叶复杨花，雪净烟深碧玉家。乌栖不定枝条弱， 
城头夜半声哑哑。浮萍流荡门前水，任罥芙蓉莫堕沙。斋



   卷333_15 【端午日伏蒙内侍赐晨服】杨巨源 

彩缕纤仍丽，凌风卷复开。方应五日至，应自九天来。 
在笥清光发，当轩暑气回。遥知及时节，刀尺火云催。古



   卷333_16 【胡姬词】杨巨源 

妍艳照江头，春风好客留。当垆知妾惯，送酒为郎羞。 
香渡传蕉扇，妆成上竹楼。数钱怜皓腕，非是不能留。知



   卷333_17 【春日有赠】杨巨源 

堤暖柳丝斜，风光属谢家。晚心应恋水，春恨定因花。 
步远怜芳草，归迟见绮霞。由来感情思，独自惜年华。主



   卷333_18 【襄阳乐】杨巨源 

闲随少年去，试上大堤游。画角栖乌起，清弦过客愁。 
碑沉楚山石，珠彻汉江秋。处处风情好，卢家更上楼。斋



   卷333_19 【关山月】杨巨源 

苍茫临故关，迢递照秋山。万里平芜静，孤城落叶闲。 
露浓栖雁起，天远戍兵还。复映征西府，光深组练间。古



   卷333_20 【长城闻笛】杨巨源 

孤城笛满林，断续共霜砧。夜月降羌泪，秋风老将心。 
静过寒垒遍，暗入故关深。惆怅梅花落，山川不可寻。知



   卷333_21 【春晚东归留赠李功曹】杨巨源 

芳田岐路斜，脉脉惜年华。云路青丝骑，香含翠幰车。 
歌声仍隔水，醉色未侵花。唯有怀乡客，东飞羡曙鸦。主



   卷333_22 【送殷员外使北蕃】杨巨源 

二轩将雨露，万里入烟沙。和气生中国，薰风属外家。 
塞芦随雁影，关柳拂驼花。努力黄云北，仙曹有雉车。斋



   卷333_23 【送许侍御充云南哀册使判官】杨巨源 

万里永昌城，威仪奉圣明。冰心瘴江冷，霜宪漏天晴。 
荒外开亭候，云南降旆旌。他时功自许，绝域转哀荣。古



   卷333_24 【秋日题陈宗儒圃亭，凄然感旧】杨巨源 

曾随何水部，待月东亭宿。今日重凭栏，清风空在竹。 
前山依旧碧，闲草经秋绿。时物方宛然，蛛丝一何速。知



   卷333_25 【和郑少师相公题慈恩寺禅院】杨巨源 

旧寺长桐孙，朝天是圣恩。谢公诗更老，萧傅道方尊。 
白法知深得，苍生要重论。若为将此望，心地向空门。主



   卷333_26 【同赵校书题普救寺】杨巨源 

东门高处天，一望几悠然。白浪过城下，青山满寺前。 
尘光分驿道，岚色到人烟。气象须文字，逢君大雅篇。斋



   卷333_27 【春日与刘评事过故证上人院】杨巨源 

曾共刘咨议，同时事道林。与君方掩泪，来客是知心。 
阶雪凌春积，钟烟向夕深。依然旧童子，相送出花阴。古



   卷333_28 【春雪题兴善寺广宣上人竹院】杨巨源 

皎洁青莲客，焚香对雪朝。竹内催淅沥，花雨让飘飖。 
触石和云积，萦池拂水消。只应将日月，颜色不相饶。知



   卷333_29 【清明日后土祠送田彻】杨巨源 

清明千万家，处处是年华。榆柳芳辰火，梧桐今日花。 
祭祠结云绮，游陌拥香车。惆怅田郎去，原回烟树斜。主



   卷333_30 【酬令狐员外直夜书怀见寄】杨巨源 

花枝暖欲舒，粉署夜方初。世职推传盛，春刑是减馀。 
芸香能护字，铅椠善呈书。此地从头白，经年望雉车。斋



   卷333_31 【题表丈三大夫书斋】杨巨源 

盛府自莲花，群公是岁华。兰姿丈人圃，松色大夫家。 
素卷堆瑶席，朱弦映绛纱。诗题三百首，高韵照春霞。古



   卷333_32 【春日送沈赞府归浔阳觐叔父】杨巨源 

浔阳阮咸宅，九派竹林前。花屿高如浪，云峰远似天。 
江声在南巷，海气入东田。才子今朝去，风涛思渺然。知



   卷333_33 【与李文仲秀才同赋泛酒花诗】杨巨源 

若道春无赖，飞花合逐风。巧知人意里，解入酒杯中。 
香湿胜含露，光摇似泛空。请君回首看，几片舞芳丛。主



   卷333_34 【登宁州城楼】杨巨源 

宋玉本悲秋，今朝更上楼。清波城下去，此意重悠悠。 
晚菊临杯思，寒山满郡愁。故关非内地，一为汉家羞。斋



   卷333_35 【同薛侍御登黎阳县楼眺黄河】杨巨源 

倚槛恣流目，高城临大川。九回纡白浪，一半在青天。 
气肃晴空外，光翻晓日边。开襟值佳景，怀抱更悠然。古



   卷333_36 【和权相公南园闲涉寄广宣上人】杨巨源 

浩气抱天和，闲园载酒过。步因秋景旷，心向晚云多。 
翠玉思回凤，玄珠肯在鹅。问师登几地，空性奈诗何。知



   卷333_37 【供奉定法师归安南】杨巨源 

故乡南越外，万里白云峰。经论辞天去，香花入海逢。 
鹭涛清梵彻，蜃阁化城重。心到长安陌，交州后夜钟。主



   卷333_38 【池上竹】杨巨源 

一丛婵娟色，四面清冷波。气润晚烟重，光闲秋露多。 
翠筠入疏柳，清影拂圆荷。岁晏琅玕实，心期有凤过。斋



   卷333_39 【长安春游】杨巨源 

凤城春报曲江头，上客年年是胜游。日暖云山当广陌， 
天清丝管在高楼。茏葱树色分仙阁，缥缈花香泛御沟。 
桂壁朱门新邸第，汉家恩泽问酂侯。斋



   卷333_40 【送定法师归蜀，法师即红楼院供奉广宣上人兄弟】杨巨源 

凤城初日照红楼，禁寺公卿识惠休。诗引棣华沾一雨， 
经分贝叶向双流。孤猿学定前山夕，远雁伤离几地秋。 
空性碧云无处所，约公曾许剡溪游。斋



   卷333_41 【早朝】杨巨源 

钟声清禁才应彻，漏报仙闱俨已开。双阙薄烟笼菡萏， 
九成初日照蓬莱。朝时但向丹墀拜，仗下方从碧殿回。 
圣道逍遥更何事，愿将巴曲赞康哉。斋



   卷333_42 【赠张将军】杨巨源 

关西诸将揖容光，独立营门剑有霜。知爱鲁连归海上， 
肯令王翦在频阳。天晴红帜当山满，日暮清笳入塞长。 
年少功高人最羡，汉家坛树月苍苍。斋



   卷333_43 【和侯大夫秋原山观征人回】杨巨源 

两河战罢万方清，原上军回识旧营。立马望云秋塞静， 
射雕临水晚天晴。戍闲部伍分岐路，地远家乡寄旆旌。 
圣代止戈资庙略，诸侯不复更长征。斋



   卷333_44 【送人过卫州】杨巨源 

忆昔征南府内游，君家东閤最淹留。纵横联句长侵晓， 
次第看花直到秋。论旧举杯先下泪，伤离临水更登楼。 
相思前路几回首，满眼青山过卫州。斋



   卷333_45 【寄中书同年舍人】杨巨源 

晴明紫阁最高峰，仙掖开帘范彦龙。五色天书词焕烂， 
九华春殿语从容。彩毫应染炉烟细，清珮仍含玉漏重。 
二十年前同日喜，碧霄何路得相逢。斋



   卷333_46 【酬于驸马二首】杨巨源 

绮陌尘香曙色分，碧山如画又逢君。蛟藏秋月一片水， 
骥锁晴空千尺云。戚里旧知何驸马，诗家今得鲍参军。 
阳和本是烟霄曲，须向花间次第闻。斋

芳时碧落心应断，今日清词事不同。瑶草秋残仙圃在， 
彩云天远凤楼空。晴花暖送金羁影，凉叶寒生玉簟风。 
长得闻诗欢自足，会看春露湿兰丛。古



   卷333_47 【将归东都寄令狐舍人】杨巨源 

绿杨红杏满城春，一骑悠悠万井尘。岐路未关今日事， 
风光欲醉长年人。闲过绮陌寻高寺，强对朱门谒近臣。 
多病晚来还有策，雒阳山色旧相亲。古



   卷333_48 【寄江州白司马】杨巨源 

江州司马平安否，惠远东林住得无。湓浦曾闻似衣带， 
庐峰见说胜香炉。题诗岁晏离鸿断，望阙天遥病鹤孤。 
莫谩拘牵雨花社，青云依旧是前途。古



   卷333_49 【薛司空自青州归朝】杨巨源 

天眷君陈久在东，归朝人看大司空。黄河岸畔长无事， 
沧海东边独有功。已变畏途成雅俗，仍过旧里揖秋风。 
一门累叶凌烟阁，次第仪形汉上公。古



   卷333_50 【送章孝标校书归杭州因寄白舍人】杨巨源 

曾过灵隐江边寺，独宿东楼看海门。潮色银河铺碧落， 
日光金柱出红盆。不妨公事资高卧，无限诗情要细论。 
若访郡人徐孺子，应须骑马到沙村。古



   卷333_51 【述旧纪勋寄太原李光颜侍中二首】杨巨源 

玉塞含凄见雁行，北垣新诏拜龙骧。弟兄间世真飞将， 
貔虎归时似故乡。鼓角因风飘朔气，旌旗映水发秋光。 
河源收地心犹壮，笑向天西万里霜。古

倚天长剑截云孤，报国纵横见丈夫。五载登坛真宰相， 
六重分阃正司徒。曾闻转战平坚寇，共说题诗压腐儒。 
料敌知机在方寸，不劳心力讲阴符。知



   卷333_52 【酬卢员外】杨巨源 

谢傅旌旗控上游，卢郎樽俎借前筹。舜城风土临清庙， 
魏国山川在白楼。云寺当时接高步，水亭今日又同游。 
满筵旧府笙歌在，独有羊昙最泪流。知



   卷333_53 【古意赠王常侍】杨巨源 

绣户纱窗北里深，香风暗动凤凰簪。组紃常在佳人手。 
刀尺空摇寒女心。欲学齐讴逐云管，还思楚练拂霜砧。 
东家少妇当机织，应念无衣雪满林。知



   卷333_54 【送裴中丞出使】杨巨源 

一清淮甸假朝纲，金印初迎细柳黄。辞阙天威和雨露， 
出关春色避风霜。龙韬何必陈三略，虎旅由来肃万方。 
宣谕生灵真重任，回轩应问石渠郎。知



   卷333_55 【送绛州卢使君】杨巨源 

应将清净结心期，又共阳和到郡时。绛老问年须算字， 
庾公逢月要题诗。朱栏迢递因高胜，粉堞清明欲下迟。 
他日征还作霖雨，不须求赛敬亭祠。知



   卷333_56 【赠李傅】杨巨源 

知因公望掩能文，誓激明诚在致君。曾罢双旌瞻白日， 
犹将一剑许黄云。摇窗竹色留僧语，入院松声共鹤闻， 
莫被此心生晚计，镇南人忆杜将军。知



   卷333_57 【上裴中丞】杨巨源 

六年西掖弘汤诰，三捷东堂总汉科。政引风霜成物色， 
语回天地到阳和。清威更助朝端重，圣泽曾随笔下多。 
应笑白须扬执戟，可怜春日老如何。知



   卷333_58 【和人与人分惠赐冰】杨巨源 

天水藏来玉堕空，先颁密署几人同。映盘皎洁非资月， 
披扇清凉不在风。莹质方从纶阁内，凝辉更向画堂中。 
丽词珍贶难双有，迢递金舆殿角东。知



   卷333_59 【观打球有作】杨巨源 

亲扫球场如砥平，龙骧骤马晓光晴。入门百拜瞻雄势， 
动地三军唱好声。玉勒回时沾赤汗，花騣分处拂红缨。 
欲令四海氛烟静，杖底纤尘不敢生。知



   卷333_60 【早春即事呈刘员外】杨巨源 

明朝晴暖即相随，肯信春光被雨欺。且任文书堆案上， 
免令杯酒负花时。马蹄经历须应遍，莺语叮咛已怪迟。 
更待杂芳成艳锦，邺中争唱仲宣诗。知



   卷333_61 【送司徒童子】杨巨源 

卫多君子鲁多儒，七岁闻天笑舞雩。光彩春风初转蕙， 
性灵秋水不藏珠。两经在口知名小，百拜垂髫禀气殊。 
况复元侯旌尔善，桂林枝上得鹓雏。知



   卷333_62 【寄昭应王丞】杨巨源 

武皇金辂辗香尘，每岁朝元及此辰。光动泉心初浴日， 
气蒸山腹总成春。讴歌已入云韶曲，词赋方归侍从臣。 
瑞霭朝朝犹望幸，天教赤县有诗人。知



   卷333_63 【酬崔博士】杨巨源 

自知顽叟更何能，唯学雕虫谬见称。长被有情邀唱和， 
近来无力更祗承。青松树杪三千鹤，白玉壶中一片冰。 
今日为君书壁右，孤城莫怕世人憎。知



   卷333_64 【酬裴舍人见寄】杨巨源 

谁道重迁是旧班，自将霄汉比乡关。二妃楼下宜临水， 
五老祠西好看山。再葺吾庐心已足，每来公府路常闲。 
诗陪亚相逾三纪，石笥烟霞不共攀。知



   卷333_65 【和刘员外陪韩仆射野亭公宴】杨巨源 

好客风流玳瑁簪，重檐高幕晓沈沈。绮筵霜重旌旗满， 
玉帐天清丝管声。繁戏徒过鲁儒目，众欢方集汉郎心。 
寒笳一曲严城暮，云骑连嘶香外林。知



   卷333_66 【酬崔驸马惠笺百张兼贻四韵】杨巨源 

百张云样乱花开，七字文头艳锦回。浮碧空从天上得， 
殷红应自日边来。捧持价重凌云叶，封裹香深笑海苔。 
满箧清光应照眼，欲题凡韵辄裴回。知



   卷333_67 【赠史开封】杨巨源 

天低荒草誓师坛，邓艾心知战地宽。鼓角迥临霜野曙， 
旌旗高对雪峰寒。五营向水红尘起，一剑当风白日看。 
曾从伏波征绝域，碛西蕃部怯金鞍。知



   卷333_68 【奉寄通州元九侍御】杨巨源 

大明宫殿郁苍苍，紫禁龙楼直署香。九陌华轩争道路， 
一枝寒玉任烟霜。须听瑞雪传心语，莫被啼猿续泪行。 
共说圣朝容直气，期君新岁奉恩光。知



   卷333_69 【赠浑钜中允】杨巨源 

公子髫年四海闻，城南侍猎雪雰雰。马盘旷野弦开月， 
雁落寒原箭在云。曾向天西穿虏阵，惯游花下领儒群。 
一枝琼萼朝光好，彩服飘飘从冠军。知



   卷333_70 【重送胡大夫赴振武】杨巨源 

向年擢桂儒生业，今日分茅圣主恩。旌旆仍将过乡路， 
轩车争看出都门。人间文武能双捷，天下安危待一论。 
布惠宣威大夫事，不妨诗思许琴尊。知



   卷333_71 【送陈判官罢举赴江外】杨巨源 

练思多时冰雪清，拂衣无语别书生。莫将甲乙为前累， 
不废烟霄是此行。定爱红云燃楚色，应看白雨打江声。 
心期玉帐亲台位，魏勃因君说姓名。知



   卷333_72 【奉和裴相公】杨巨源 

竹寺题名一半空，衰荣三十六人中。在生本要求知己， 
垂老应怜值相公。敢望燮和回旧律，任应时节到春风。 
若为问得苍苍意，造化无言自是功。知



   卷333_73 【和大夫边春呈长安亲故】杨巨源 

严城吹笛思寒梅，二月冰河一半开。紫陌诗情依旧在， 
黑山弓力畏春来。游人曲岸看花发，走马平沙猎雪回。 
旌旆朝天不知晚，将星高处近三台。知



   卷333_74 【张郎中段员外初直翰林报寄长句】杨巨源 

秋空如练瑞云明，天上人间莫问程。丹凤词头供二妙， 
金銮殿角直三清。方瞻北极临星月，犹向南班滞姓名。 
启沃朝朝深禁里，香炉烟外是公卿。知



   卷333_75 【奉酬端公春雪见寄】杨巨源 

造化多情状物亲，剪花铺玉万重新。闲飘上路呈丰岁， 
狂舞中庭学醉春。兴逸何妨寻剡客，唱高还肯寄巴人。 
遥知独立芝兰阁，满眼清光压俗尘。知



   卷333_76 【卢郎中拜陵遇雪蒙见召因寄】杨巨源 

南宫使者有光辉，欲拜诸陵瑞雪飞。蘋叶已修青玉荐， 
柳花仍拂赤车衣。应同谷口寻春去，定似山阴带月归。 
寒冷出郊犹未得，羡公将事看芳菲。知



   卷333_77 【冬夜陪丘侍御先辈听崔校书弹琴】杨巨源 

雪满中庭月映林，谢家幽赏在瑶琴。楚妃波浪天南远， 
蔡女烟沙漠北深。顾盼何曾因误曲，殷勤终是感知音。 
若将雅调开诗兴，未抵丘迟一片心。知



   卷333_78 【元日含元殿下立仗丹凤楼门下宣赦相公称贺二首】杨巨源 

天垂台耀扫欃枪，寿献香山祝圣明。丹凤楼前歌九奏， 
金鸡竿下鼓千声。衣冠南面薰风动，文字东方喜气生。 
从此登封资庙略，两河连海一时清。知

临轩启扇似云收，率土朝天剧水流。瑞色含春当正殿， 
香烟捧日在高楼。三朝气蚤迎恩泽，万岁声长绕冕旒。 
请问汉家功第一，麒麟阁上识酂侯。主



   卷333_79 【元日观朝】杨巨源 

北极长尊报圣期，周家何用问元龟。天颜入曙千官拜， 
元日迎春万物知。阊阖回临黄道正，衣裳高对碧山垂。 
微臣愿献尧人祝，寿酒年年太液池。主



   卷333_80 【题贾巡官林亭】杨巨源 

白鸟闲栖亭树枝，绿樽仍对菊花篱。许询本爱交禅侣， 
陈寔由来是好儿。明月出云秋馆思，远泉经雨夜窗知。 
门前长者无虚辙，一片寒光动水池。主



   卷333_81 【和元员外题升平里新斋】杨巨源 

自知休沐诸幽胜，遂肯高斋枕广衢。旧地已开新玉圃， 
春山仍展绿云图。心源邀得闲诗证，肺气宜将慢酒扶。 
此外唯应任真宰，同尘敢是道门枢。主



   卷333_82 【送澹公归嵩山龙潭寺葬本师】杨巨源 

野烟秋水苍茫远，禅境真机去住闲。双树为家思旧壑， 
千花成塔礼寒山。洞宫曾向龙边宿，云径应从鸟外还。 
莫恋本师金骨地，空门无处复无关。主



   卷333_83 【邵州陪王郎中宴】杨巨源 

西塞无尘多玉筵，貔貅鸳鹭俨相连。红茵照水开樽俎， 
翠幕当云发管弦。歌态晓临团扇静，舞容春映薄衫妍。 
鲁儒纵使他时有，不似欢娱及少年。主



   卷333_84 【和令狐舍人酬峰上人题山栏孤竹】杨巨源 

满院冰姿粉箨残，一茎青翠近帘端。离丛自欲亲香火， 
抱节何妨共岁寒。能让繁声任真籁，解将孤影对芳兰。 
范云许访西林寺，枝叶须和彩凤看。主



   卷333_85 【寄赠田仓曹湾】杨巨源 

芳兰媚庭除，灼灼红英舒。身为陋巷客，门有绛辕车。 
朝览夷吾传，暮习颍阳书。眄云高羽翼，待贾蕴璠玙。 
缨弁虽云阻，音尘岂复疏。若因风雨晦，应念寂寥居。主



   卷333_86 【上刘侍中】杨巨源 

命代生申甫，承家翊禹汤。庙谟膺间气，师律动清霜。 
钟鼎勋庸大，山河诫誓长。英姿凌虎视，逸步压龙骧。 
道协陶钧力，恩回日月光。一言弘社稷，九命备珪璋。 
政洽军逾肃，仁敷物已康。朱门重棨戟，丹诏半缣缃。 
位总云龙野，师临涿鹿乡。射雕天更碧，吹角塞仍黄。 
深入平夷落，横行辟汉疆。功垂贞石远，名映色丝香。 
断碛瞻貔武，临池识凤凰。舞腰凝绮榭，歌响拂雕梁。 
杯净传鹦鹉，裘鲜照鹔鹴。吟诗白羽扇，校猎绿沈枪。 
风景佳人地，烟沙壮士场。幕中邀谢鉴，麾下得周郎。 
珠影含空彻，琼枝映座芳。王浑知武子，陈寔奖元方。 
富贵春无限，欢娱夜未央。管弦随玉帐，尊俎奉金章。 
俗理宁因劝，边城讵假防。军容雄朔漠，公望冠岩廊。 
分野邻孤岛，京坻溢万厢。曙华分碣石，秋色入衡阳。 
城远迷玄兔，川明辩白狼。忠贤多感激，今古共苍茫。 
堤拥红蕖艳，桥分翠柳行。轩车纷自至，亭馆郁相当。 
珍簟回烦暑，层轩引早凉。听琴知思静，说剑觉神扬。 
佳景燕台上，清辉郑驿傍。鼓鼙喧北里，珪玉映东床。 
敢衒由之瑟，甘循赐也墙。官微思假路，战胜忝升堂。 
欲奋三年翼，频回一夕肠。消忧期酒圣，乘兴任诗狂。 
海内栽桃李，天涯荷稻粱。升沈门下意，谁道在苍苍。知



   卷333_87 【赠侯侍御】杨巨源 

步逸辞群迹，机真结远心。敦诗扬大雅，映古酌高音。 
逃祸栖蜗舍，因醒解豸簪。紫兰秋露湿，黄鹤晚天阴。 
旧业馀荒草，寒山出远林。月明多宿寺，世乱重悲琴。 
霄汉时应在，诗书道未沈。坐期阊阖霁，云暖一开襟。古



   卷333_88 【怀德抒情寄上信州座主】杨巨源 

五马江天郡，诸生泪共垂。宴馀明主德，恩在侍臣知。 
怅望缄双鲤，龙钟假一枝。玉峰遥寄梦，云海暗伤离。 
幢盖全家去，琴书首路随。沧州值康乐，明月向元规。 
鹓凤终凌汉，蛟龙会出池。蕙香因曙发，松色肯寒移。 
举世瞻风藻，当朝揖羽仪。加餐门下意，溪水绿逶迤。主



   卷333_89 【送杜郎中使君赴虔州】杨巨源 

迢递南康路，清辉得使君。虎符秋领俗，鹓署早辞群。 
地远仍连戍，城严本带军。傍江低槛月，当岭满窗云。 
境胜闾阎间，天清水陆分。和诗将惠政，颂述九衢闻。主



   卷333_90 【别鹤词送令狐校书之桂府】杨巨源 

海鹤一为别，高程方窅然。影摇江汉路，思结潇湘天。 
皎然仰白日，真姿栖紫烟。含情九霄际，顾侣五云前。 
遐心属清都，凄响激朱弦。超遥闻风雨，迢递各山川。 
东南信多水，会合当有年。雌飞唳冥冥，此意何由传。知



   卷333_91 【夏日裴尹员外西斋看花】杨巨源 

笑向东来客，看花枉在前。始知清夏月，更胜艳阳天。 
露湿呈妆污，风吹畏火燃。葱茏和叶盛，烂熳压枝鲜。 
红彩当铃阁，清香到玉筵。蝶栖惊曙色，莺语滞晴烟。 
得地殊堪赏，过时倍觉妍。芳菲迟最好，唯是谢家怜。古



   卷333_92 【赠邻家老将】杨巨源 

白首羽林郎，丁年戍朔方。阴天瞻碛落，秋日渡辽阳。 
大漠寒山黑，孤城夜月黄。十年依蓐食，万里带金疮。 
拂雪陈师祭，冲风立教场。箭飞琼羽合，旗动火云张。 
虎翼分营势，鱼鳞拥阵行。誓心清塞色，斗血杂沙光。 
战地晴辉薄，军门晓气长。寇深争暗袭，关迥勒春防。 
身贱竟何诉，天高徒自伤。功成封宠将，力尽到贫乡。 
雀老方悲海，鹰衰却念霜。空馀孤剑在，开匣一沾裳。古



   卷333_93 【和吕舍人喜张员外自北番回至境上，先寄二十韵】杨巨源 

割爱天文动，敦和国步安。仙姿归旧好，戎意结新欢。 
并命瞻鹓鹭，同心揖蕙兰。玉箫临祖帐，金榜引征鞍。 
广陌双旌去，平沙万里看。海云侵鬓起，边月向眉残。 
突兀阴山迥，苍茫朔野宽。毳庐同甲帐，韦橐比雕盘。 
义著亲胡俗，仪全识汉官。地邻冰鼠净，天映烛龙寒。 
节异苏卿执，弦殊蔡女弹。碛分黄渺渺，塞极黑漫漫。 
欢味膻腥列，徵声by僸攒。归期先雁候，登路剧鹏抟。 
上客离心远，西宫草诏殚。丽词传锦绮，珍价掩琅玕。 
百两开戎垒，千蹄入御栏。瑞光麟阁上，喜气凤城端。 
尚德曾辞剑，柔凶本舞干。茫茫斗星北，威服古来难。知



   卷333_94 【春日奉献圣寿无疆词十首】杨巨源 

文物京华盛，讴歌国步康。瑶池供寿酒，银汉丽宸章。 
灵雨含双阙，雷霆肃万方。代推仙祚远，春共圣恩长。 
凤扆临花暖，龙垆旁日香。遥知千万岁，天意奉君王。知

鸳鹭彤庭际，轩车绮陌前。九城多好色，万井半祥烟。 
人醉逢尧酒，莺歌答舜弦。花明御沟水，香暖禁城天。 
赐宴文逾盛，徵歌物更妍。无穷艳阳月，长照太平年。主

云陛临黄道，天门在碧虚。大明含睿藻，元气抱宸居。 
戈偃征苗后，诗传宴镐初。年华富仙苑，时哲满公车。 
化入絪缊大，恩垂涣汗馀。悠然万方静，风俗揖华胥。斋

玉漏飘青琐，金铺丽紫宸。云山九门曙，天地一家春。 
瑞霭方呈赏，暄风本配仁。岩廊开凤翼，水殿压鳌身。 
文雅逢明代，欢娱及贱臣。年年未央阙，恩共物华新。古

垂拱乾坤正，欢心品类同。紫烟含北极，玄泽付东风。 
珠缀留晴景，金茎直晓空。发生资盛德，交泰让全功。 
间气登三事，祥光启四聪。遐荒似川水，天外亦朝宗。知

代是文明昼，春当宴喜时。垆烟添柳重，宫漏出花迟。 
汉典方宽律，周官正采诗。碧宵传凤吹，红旭在龙旗。 
造化膺神契，阳和沃圣思。无因随百兽，率舞奉丹墀。主

睿德符玄化，芳情翊太和。日轮皇鉴远，天仗圣朝多。 
曙色含金榜，晴光转玉珂。中宫陈广乐，元老进赓歌。 
莲叶看龟上，桐花识凤过。小臣空击壤，沧海是恩波。斋

物象朝高殿，簪裾溢上京。春当九衢好，天向万方明。 
乐报箫韶发，杯看沆瀣生。芙蓉丹阙暖，杨柳玉楼晴。 
阊阖开中禁，衣裳俨太清。南山同圣寿，长对凤凰城。古

日上苍龙阙，香含紫禁林。晴光五云叠，春色九重深。 
赏叶元和德，文垂雅颂音。景云随御辇，颢气在宸襟。 
永保无疆寿，长怀不战心。圣朝多庆赐，琼树粉墙阴。知

化洽生成遂，功宣动植知。瑞凝三秀草，春入万年枝。 
凤掖嘉言进，鸳行喜气随。仗临丹地近，衣对碧山垂。 
渥泽方柔远，聪明本听卑。愿同东观士，长对汉威仪。主



   卷333_95 【衔鱼翠鸟】杨巨源 

有意莲叶间，瞥然下高树。擘破得全鱼，一点翠光去。古



   卷333_96 【和郑相公寻宣上人不遇】杨巨源 

方寻莲境去，又值竹房空。几韵飘寒玉，馀清不在风。主



   卷333_97 【题范阳金台驿】杨巨源 

六国唯求客，千金遂筑台。若令逢圣代，憔悴郭生回。古



   卷333_98 【寄薛侍御】杨巨源 

世上无穷事，生涯莫废诗。何曾好风月，不是忆君时。主



   卷333_99 【赋得灞岸柳留辞郑员外】杨巨源 

杨柳含烟灞岸春，年年攀折为行人。
好风倘借低枝便，莫遣青丝扫路尘。



   卷333_100 【折杨柳（一作和练秀才杨柳，一作戴叔伦诗）】杨巨源 

水边杨柳麹尘丝，立马烦君折一枝。
惟有春风最相惜，殷勤更向手中吹。



   卷333_101 【雪中听筝】杨巨源 

玉柱泠泠对寒雪，清商怨徵声何切。
谁怜楚客向隅时，一片愁心与弦绝。



   卷333_102 【卢龙塞行送韦掌记二首】杨巨源 

雨雪纷纷黑水外，行人共指卢龙塞。
万里飞沙压鼓鼙，三军杀气凝旌旆。

陈琳书记本翩翩，料敌能兵夺酒泉。
圣主好文兼好武，封侯莫比汉皇年。



   卷333_103 【题五老峰下费君书院】杨巨源 

解向花间栽碧松，门前不负老人峰。
已将心事随身隐，认得溪云第几重。



   卷333_104 【僧院听琴（一作宿藏公院听齐孝若弹琴）】杨巨源 

禅思何妨在玉琴，真僧不见听时心。
离声怨调秋堂夕，云向苍梧湘水深。



   卷333_105 【和武相公春晓闻莺】杨巨源 

语恨飞迟天欲明，殷勤似诉有馀情。
仁风已及芳菲节，犹向花溪鸣几声。



   卷333_106 【唐昌观玉蕊花】杨巨源 

晴空素艳照霞新，香洒天风不到尘。
持赠昔闻将白雪，蕊珠宫上玉花春。



   卷333_107 【山中主人】杨巨源 

十里青山有一家，翠屏深处更添霞。
若为说得溪中事，锦石和烟四面花。



   卷333_108 【太原赠李属侍御】杨巨源 

路入桑干塞雁飞，枣郎年少有光辉。
春风走马三千里，不废看花君绣衣。



   卷333_109 【崔娘诗】杨巨源 

清润潘郎玉不如，中庭蕙草雪消初。
风流才子多春思，肠断萧娘一纸书。



   卷333_110 【题云师山房（一作权德舆诗，又作戎昱诗）】杨巨源 

云公兰若深山里，月明松殿微风起。
试问空门清净心，莲花不著秋潭水。



   卷333_111 【城东早春】杨巨源 

诗家清景在新春，绿柳才黄半未匀。
若待上林花似锦，出门俱是看花人。



   卷333_112 【秋日登亭赠薛侍御】杨巨源 

潦倒从军何取益，东西走马暂同游。
梁王旧客皆能赋，今日因何独怨秋。



   卷333_113 【石水词二首】杨巨源 

银罂深锁贮清光，无限来人不得尝。
知共金丹争气力，一杯全胜五云浆。

山叟和云劚翠屏，煎时分日检仙经。
天人持此扶衰病，胜得瑶池水一瓶。



   卷333_114 【答振武李逢吉判官】杨巨源 

近来时辈都无兴，把酒皆言肺病同。
唯有单于李评事，不将华发负春风。



   卷333_115 【宫燕词】杨巨源 

毛衣似锦语如弦，日暖争高绮陌天。
几处野花留不得，双双飞向御炉前。



   卷333_116 【赠崔驸马】杨巨源 

百尺梧桐画阁齐，箫声落处翠云低。
平阳不惜黄金埒，细雨花骢踏作泥。



   卷333_117 【听李凭弹箜篌二首】杨巨源 

听奏繁弦玉殿清，风传曲度禁林明。
君王听乐梨园暖，翻到云门第几声。

花咽娇莺玉漱泉，名高半在御筵前。
汉王欲助人间乐，从遣新声坠九天。



   卷333_118 【临水看花】杨巨源 

一树红花映绿波，晴明骑马好经过。
今朝几许风吹落，闻道萧郎最惜多。



   卷333_119 【观妓人入道二首】杨巨源 

荀令歌钟北里亭，翠娥红粉敞云屏。
舞衣施尽馀香在，今日花前学诵经。

碧玉芳年事冠军，清歌空得隔花闻。
春来削发芙蓉寺，蝉鬓临风堕绿云。



   卷333_120 【方城驿逢孟侍御】杨巨源 

走马温汤直隼飞，相逢矍铄理征衣。
军中得力儿男事，入驿从容见落晖。



   卷333_121 【题清凉寺】杨巨源 

凭槛霏微松树烟，陶潜曾用道林钱。
一声寒磬空心晓，花雨知从第几天。



   卷333_122 【酬令狐舍人】杨巨源 

晓禁苍苍换直还，暂低鸾翼向人间。
亦知受业公门事，数仞丘墙不见山。



   卷333_123 【和令狐郎中】杨巨源 

题诗一代占清机，秉笔三年直紫微。
自禀道情龆龀异，不同蘧玉学知非。



   卷333_124 【美人春怨】杨巨源 

妾家巫峡阳，罗幌寝兰堂。晓日临窗久，春风引梦长。 
落钗仍挂鬓，微汗欲销黄。纵便朦胧觉，魂犹逐楚王。知



   卷333_125 【艳女词】杨巨源 

露井桃花发，双双燕并飞。美人姿态里，春色上罗衣。 
自爱频开镜，时羞欲掩扉。心知行路客，遥惹五香归。主



   卷333_126 【名姝咏】杨巨源 

阿娇年未多，体弱性能和。怕重愁拈镜，怜轻喜曳罗。 
临津双洛浦，对月两嫦娥。独有荆王殿，时时暮雨过。斋



   卷333_127 【送太和公主和蕃】杨巨源 

北路古来难，年光独认寒。朔云侵鬓起，边月向眉残。 
芦井寻沙到，花门度碛看。薰风一万里，来处是长安。古



   卷333_128 【秋日韦少府厅池上咏石】杨巨源 

主人得幽石，日觉公堂清。一片池上色，孤峰云外情。 
旧溪红藓在，秋水绿痕生。何必澄湖彻，移来有令名。知



   卷333_129 【失题】杨巨源 

何事慰朝夕，不逾诗酒情。山河空道路，蕃汉共刀兵。 
礼乐新朝市，园林旧弟兄。向风一点泪，塞晚暮江平。主



   卷333_130 【春日题龙门香山寺】杨巨源 

众香天上梵王宫，钟磬寥寥半碧空。清景乍开松岭月， 
乱流长响石楼风。山河杳映春云外，城阙参差晓树中。 
欲尽出寻那可得，三千世界本无穷。主



   卷333_131 【寄申州卢拱使君】杨巨源 

领郡仍闻总虎貔，致身还是见男儿。小船隔水催桃叶。 
大鼓当风舞柘枝。酒坐微酣诸客倒，球场慢拨几人随。 
从来乐事憎诗苦，莫放窗中远岫知。主



   卷333_132 【郊居秋日酬奚赞府见寄】杨巨源 

繁菊照深居，芳香春不如。闻寻周处士，知伴庾尚书。 
日晚汀洲旷，天晴草木疏。闲言挥麈柄，清步掩蜗庐。 
野老能亲牧，高人念远渔。幽丛临古岸，轻叶度寒渠。 
暮色无狂蝶，秋华有嫩蔬。若为酬郢曲，从此愧璠玙。知



   卷333_133 【圣恩洗雪镇州寄献裴相公】杨巨源 

天借春光洗绿林，战尘收尽见花阴。好生本是君王德， 
忍死何妨壮士心。曾贺截云翻栅远，仍闻劚冻下营深。 
井陉昨日双旗入，萧相无言泪湿襟。知



   卷333_134 【贺田仆射子弟荣拜金吾】杨巨源 

五侯恩泽不同年，叔侄朱门rV槊连。凤沼九重相喜气， 
雁行一半入祥烟。街衢烛影侵寒月，文武珂声叠晓天。 
为数麒麟高阁上，谁家父子勒燕然。知



   卷333_135 【和裴舍人观田尚书出猎】杨巨源 

圣代司空比玉清，雄藩观猎见皇情。云禽已觉高无益， 
霜兔应知狡不成。飞鞚拥尘寒草尽，弯弓开月朔风生。 
今朝始贺将军贵，紫禁诗人看旆旌。知



   卷333_136 【送李舍人归兰陵里】杨巨源 

清词举世皆藏箧，美酒当山为满樽。三亩嫩蔬临绮陌， 
四行高树拥朱门。家贫境胜心无累，名重官闲口不论。 
惟有道情常自足，启期天地易知恩。知



   卷333_137 【同太常尉迟博士阙下待漏】杨巨源 

沈沈延阁抱丹墀，松色苔花颢露滋。爽气晓来青玉甃， 
薰风宿在翠花旗。方瞻御陌三条广，犹觉仙门一刻迟。 
此地含香从白首，冯唐何事怨明时。知



   卷333_138 【见薛侍御戴不损裹帽子因赠】杨巨源 

潘郎对青镜，乌帽似新裁。晓露鸦初洗，春荷叶半开。 
堪将护巾栉，不独隔尘埃。已见笼蝉翼，无因映鹿胎。 
何人呈巧思，好手自西来。有意怜衰丑，烦君致一枚。知



   卷333_139 【胡二十拜户部兼判度支】杨巨源 

清机果被公材挠，雄拜知承圣主恩。庙略已调天府实， 
国征方觉地官尊。徒言玉节将分阃，定是沙堤欲到门。 
为爱山前新卜第，不妨风月事琴樽。知



   卷333_140 【元日呈李逢吉舍人】杨巨源 

华夷文物贺新年，霜仗遥排凤阙前。一片彩霞迎曙日， 
万条红烛动春天。称觞山色和元气，端冕炉香叠瑞烟。 
共说正初当圣泽，试过西掖问群贤。知



   卷333_141 【和杜中丞西禅院看花】杨巨源 

一林堆锦映千灯，照眼牵情欲不胜。知倚晴明娇自足， 
解将颜色醉相仍。好风轻引香烟入，甘露才和粉艳凝。 
深处最怜莺蹂践，懒时先被蝶侵凌。对持真境应无取， 
分付空门又未能。迎日似翻红烧断，临流疑映绮霞层。 
幽含晚态怜丹桂，盛续春光识紫藤。每到花枝独惆怅， 
山东惟有杜中丞。主



   卷333_142 【句】杨巨源 

三刀梦益州，一箭取辽城。（以下见《纪事》）。古

伊陟无闻祖，韦贤不到孙。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十四 
 
   
　 
　

　
 　



   卷334_1 【夏至日衡阳郡斋书怀】令狐楚 

一来江城守，七见江月圆。齿发将六十，乡关越三千。 
褰帷罕游观，闭閤多沉眠。新节还复至，故交尽相捐。 
何时羾阊阖，上诉高高天。主



   卷334_2 【八月十七日夜书怀】令狐楚 

三五既不留，二八又还过。金蟾著未出，玉树悲稍破。 
谁向西园游，空归北堂卧。佳期信难得，永夕无可奈。 
抚枕独高歌，烦君为予和。主



   卷334_3 【九日言怀】令狐楚 

二九即重阳，天清野菊黄。近来逢此日，多是在他乡。 
晚色霞千片，秋声雁一行。不能高处望，恐断老人肠。斋



   卷334_4 【和寄窦七中丞】令狐楚 

仙吏秦峨别，新诗鄂渚来。才推今北斗，职赋旧三台。 
雕镂心偏许，缄封手自开。何年相赠答，却得到中台。古



   卷334_5 【立秋日悲怀】令狐楚 

清晓上高台，秋风今日来。又添新节恨，犹抱故年哀。 
泪岂挥能尽，泉终闭不开。更伤春月过，私服示无缞。知



   卷334_6 【秋怀寄钱侍郎】令狐楚 

晚岁俱为郡，新秋各异乡。燕鸿一声叫，郢树尽青苍。 
山露侵衣润，江风卷簟凉。相思如汉水，日夜向浔阳。主



   卷334_7 【立秋日】令狐楚 

平日本多恨，新秋偏易悲。燕词如惜别，柳意已呈衰。 
事国终无补，还家未有期。心中旧气味，苦校去年时。斋



   卷334_8 【赠毛仙翁】令狐楚 

宣州浑是上清宫，客有真人貌似童。绀发垂缨光髧髧， 
细髯缘颔绿茸茸。壶中药物梯霞诀，肘后方书缩地功。 
既许焚香为弟子，愿教年纪共椿同。斋



   卷334_9 【游义兴寺寄上李逢吉相公】令狐楚 

柳营无事诣莲宫，步步犹疑是梦中。劳役徒为万夫长， 
闲游曾与二人同。凤鸾飞去仙巢在，龙象潜来讲席空。 
松下花飞频伫立，一心千里忆梁公。斋



   卷334_10 【游晋祠上李逢吉相公】令狐楚 

不立晋祠三十年，白头重到一凄然。泉声自昔锵寒玉， 
草色虽秋耀翠钿。少壮同游宁有数，尊荣再会便无缘。 
相思临水下双泪，寄入并汾向洛川。斋



   卷334_11 【节度宣武酬乐天梦得】令狐楚 

蓬莱仙监客曹郎，曾枉高车客大梁。见拥旌旄治军旅， 
知亲笔砚事文章。愁看柳色悬离恨，忆递花枝助酒狂。 
洛下相逢肯相寄，南金璀错玉凄凉。斋



   卷334_12 【奉和严司空重阳日同崔常侍崔郎及诸公登龙山落帽台佳宴】令狐楚 

谢公秋思渺天涯，蜡屐登高为菊花。贵重近臣光绮席， 
笑怜从事落乌纱。萸房暗绽红珠朵，茗碗寒供白露芽。 
咏碎龙山归出号，马奔流电妓奔车。斋



   卷334_13 【立春后言怀招汴州李匡衙推】令狐楚 

闲斋夜击唾壶歌，试望夷门奈远何。每听塞笳离梦断， 
时窥清鉴旅愁多。初惊宵漏丁丁促，已觉春风习习和。 
海内故人君最老，花开鞭马更相过。斋



   卷334_14 【奉和仆射相公酬忠武李相公见寄之作】令狐楚 

丽藻飞来自相庭，五文相错八音清。初瞻绮色连霞色， 
又听金声继玉声。才出山西文与武，欢从塞北弟兼兄。 
白头老尹三川上，双和阳春喜复惊。斋



   卷334_15 【郡斋左偏栽竹百馀竿炎凉已周青翠不改而为墙垣…之趣】令狐楚 

斋居栽竹北窗边，素壁新开映碧鲜。青蔼近当行药处， 
绿阴深到卧帷前。风惊晓叶如闻雨，月过春枝似带烟。 
老子忆山心暂缓，退公闲坐对婵娟。斋



   卷334_16 【省中直夜对雪寄李师素侍郎】令狐楚 

密雪纷初降，重城杳未开。杂花飞烂漫，连蝶舞徘徊。 
洒散千株叶，销凝九陌埃。素华凝粉署，清气绕霜台。 
明觉侵窗积，寒知度塞来。谢家争拟絮，越岭误惊梅。 
暗魄微茫照，严飙次第催。稍封黄竹亚，先集紫兰摧。 
孙室临书幌，梁园泛酒杯。静怀琼树倚，醉忆玉山颓。 
翠陌饥乌噪，苍云远雁哀。此时方夜直，想望意悠哉。古



   卷334_17 【南宫夜直宿见李给事封题其所下制敕知奏直…以诗寄】令狐楚 

番直同遥夜，严扃限几重。青编书白雀，黄纸降苍龙。 
北极丝纶句，东垣翰墨踪。尚垂玄露点，犹湿紫泥封。 
炫眼凝仙烛，驰心袅禁钟。定应形梦寐，暂似接音容。 
玉树春枝动，金樽腊酿醲。在朝君最旧，休浣许过从。斋



   卷334_18 【将赴洛下，旅次汉南，献上相公二十兄言怀八韵】令狐楚 

台室名曾继，旌门节暂过。欢情老去少，苦事别离多。 
便为开樽俎，应怜出网罗。百忧今已失，一醉孰知他。 
帝德千年日，君恩万里波。许随黄绮辈，闲唱紫芝歌。 
龙衮期重补，梅羹伫再和。嵩丘来携手，君子意如何。主



   卷334_19 【青云干吕】令狐楚 

郁郁复纷纷，青霄干吕云。色令天下见，候向管中分。 
远覆无人境，遥彰有德君。瑞容惊不散，冥感信稀闻。 
湛露羞依草，南风耻带薰。恭惟汉武帝，馀烈尚氛氲。主



   卷334_20 【圣明乐】令狐楚 

海浪恬月徼，边尘静异山。从今万里外，不复锁萧关。古



   卷334_21 【春闺思】令狐楚 

戴胜飞晴野，凌澌下浊河。春风楼上望，谁见泪痕多。主



   卷334_22 【宫中乐五首】令狐楚 

楚塞金陵靖，巴山玉垒空。万方无一事，端拱大明宫。古

雪霁长杨苑，冰开太液池。宫中行乐日，天下盛明时。斋

柳色烟相似，梨花雪不如。春风真有意，一一丽皇居。主

月上宫花静，烟含苑树深。银台门已闭，仙漏夜沉沉。知

九重青琐闼，百尺碧云楼。明月秋风起，珠帘上玉钩。古



   卷334_23 【春游曲三首】令狐楚 

晓游临碧殿，日上望春亭。芳树罗仙仗，晴山展翠屏。主

一夜好风吹，新花一万枝。风前调玉管，花下簇金羁。知

阊阖春风起，蓬莱雪水消。相将折杨柳，争取最长条。古



   卷334_24 【远别离二首】令狐楚 

杨柳黄金穗，梧桐碧玉枝。春来消息断，早晚是归期。主

玳织鸳鸯履，金装翡翠篸。畏人相问著，不拟到城南。知



   卷334_25 【闺人赠远二首】令狐楚 

君行登陇上，妾梦在闺中。玉箸千行落，银床一半空。斋

绮席春眠觉，纱窗晓望迷。朦胧残梦里，犹自在辽西。主



   卷334_26 【从军词五首】令狐楚 

荒鸡隔水啼，汗马逐风嘶。终日随征旆，何时罢鼓鼙。古

孤心眠夜雪，满眼是秋沙。万里犹防塞，三年不见家。斋

却望冰河阔，前登雪岭高。征人几多在，又拟战临洮。主

胡风千里惊，汉月五更明。纵有还家梦，犹闻出塞声。知

暮雪连青海，阴霞覆白山。可怜班定远，生入玉门关。古



   卷334_27 【思君恩】令狐楚 

小苑莺歌歇，长门蝶舞多。眼看春又去，翠辇不经过。主



   卷334_28 【王昭君】令狐楚 

锦车天外去，毳幕雪中开。魏阙苍龙远，萧关赤雁哀。古



   卷334_29 【发潭州寄李宁常侍】令狐楚 

君今侍紫垣，我已堕青天。委废从兹日，旋归在几年。 
心为西靡树，眼是北流泉。更过长沙去，江风满驿船。知



   卷334_30 【李相薨后题断金集（一作裴夷直诗）】令狐楚 

一览断金集，载悲埋玉人。牙弦千古绝，珠泪万行新。斋



   卷334_31 【年少行四首】令狐楚 

少小边州惯放狂，骣骑蕃马射黄羊。
如今年老无筋力，犹倚营门数雁行。

家本清河住五城，须凭弓箭得功名。
等闲飞鞚秋原上，独向寒云试射声。

弓背霞明剑照霜，秋风走马出咸阳。
未收天子河湟地，不拟回头望故乡。

霜满中庭月满楼，金樽玉柱对清秋。
当年称意须行乐，不到天明不肯休。



   卷334_32 【塞下曲二首】令狐楚 

雪满衣裳冰满须，晓随飞将伐单于。
平生意气今何在，把得家书泪似珠。

边草萧条塞雁飞，征人南望泪沾衣。
黄尘满面长须战，白发生头未得归。



   卷334_33 【游春词】令狐楚 

高楼晓见一花开，便觉春光四面来。
暖日晴云知次第，东风不用更相催。



   卷334_34 【汉苑行】令狐楚 

云霞五采浮天阙，梅柳千般夹御沟。
不上黄花南北望，岂知春色满神州。



   卷334_35 【中元日赠张尊师】令狐楚 

偶来人世值中元，不献玄都永日闲。
寂寂焚香在仙观，知师遥礼玉京山。



   卷334_36 【赴东都别牡丹】令狐楚 

十年不见小庭花，紫萼临开又别家。
上马出门回首望，何时更得到京华。



   卷334_37 【寄礼部刘郎中】令狐楚 

一别三年在上京，仙垣终日选群英。
除书每下皆先看，唯有刘郎无姓名。



   卷334_38 【坐中闻思帝乡有感】令狐楚 

年年不见帝乡春，白日寻思夜梦频。
上酒忽闻吹此曲，坐中惆怅更何人。



   卷334_39 【春思寄梦得乐天】令狐楚 

花满中庭酒满樽，平明独坐到黄昏。
春来诗思偏何处，飞过函关入鼎门。



   卷334_40 【皇城中花园讥刘白赏春不及】令狐楚 

五凤楼西花一园，低枝小树尽芳繁。
洛阳才子何曾爱，下马贪趋广运门。



   卷334_41 【相思河】令狐楚 

谁把相思号此河，塞垣车马往来多。
只应自古征人泪，洒向空洲作碧波。



   卷334_42 【三月晦日会李员外座中频以老大不醉见讥因有此赠】令狐楚 

三月唯残一日春，玉山倾倒白鸥驯。
不辞便学山公醉，花下无人作主人。



   卷334_43 【赋山】令狐楚 

山。耸峻，回环。沧海上，白云间。商老深寻， 
谢公远攀。古岩泉滴滴，幽谷鸟关关。树岛西连陇塞， 
猿声南彻荆蛮。世人只向簪裾老，芳草空馀麋鹿闲。斋



   卷334_44 【句】令狐楚 

何日居三署，终年尾百僚。（见《定命录》）。知

移石几回敲废印，开箱何处送新图。（《春明退朝录》）。古

唯应四仲祭，使者暂悲嗟。（《宫人斜》）。斋

偶逢蒲家郎，乃是葛仙客。行常乘青竹，饥即煮白石。 
腰间嫌大组，心内保尺宅。我愿从之游，深卜炼上液。 
（见《锦绣万花谷》）。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十五 
 
   
　 
　

　
 　



   卷335_1 【享惠昭太子庙乐章（亚献终献）】裴度 

重轮始发祥，齿胄方兴学。冥然升紫府，铿尔荐清乐。 
奠斝致馨香，在庭纷羽籥。礼成神既醉，仿佛缑山鹤。古



   卷335_2 【夏日对雨】裴度 

登楼逃盛夏，万象正埃尘。对面雷嗔树，当街雨趁人。 
檐疏蛛网重，地湿燕泥新。吟罢清风起，荷香满四邻。知



   卷335_3 【白二十二侍郎有双鹤留在洛下予西园多野水长松…请之】裴度 

闻君有双鹤，羁旅洛城东。未放归仙去，何如乞老翁。 
且将临野水，莫闭在樊笼。好是长鸣处，西园白露中。主



   卷335_4 【窦七中丞见示初至夏口献元戎诗，辄戏和之】裴度 

出佐青油幕，来吟白雪篇。须为九皋鹤，莫上五湖船。 
故态君应在，新诗我亦便。元侯看再入，好被暂流连。斋



   卷335_5 【酬张秘书因寄马赠诗】裴度 

满城驰逐皆求马，古寺闲行独与君。代步本惭非逸足， 
缘情何幸枉高文。若逢佳丽从将换，莫共驽骀角出群。 
飞控著鞭能顾我，当时王粲亦从军。斋



   卷335_6 【真慧寺（五祖道场）】裴度 

遍寻真迹蹑莓苔，世事全抛不忍回。上界不知何处去， 
西天移向此间来。岩前芍药师亲种，岭上青松佛手栽。 
更有一般人不见，白莲花向半天开。斋



   卷335_7 【中书即事】裴度 

有意效承平，无功答圣明。灰心缘忍事，霜鬓为论兵。 
道直身还在，恩深命转轻。盐梅非拟议，葵藿是平生。 
白日长悬照，苍蝇谩发声。高阳旧田里，终使谢归耕。斋



   卷335_8 【中和节诏赐公卿尺（贞元八年宏词）】裴度 

阳和行庆赐，尺度及群公。荷宠承佳节，倾心立大中。 
短长思合制，远近贵攸同。共仰财成德，将酬分寸功。 
作程施有政，垂范播无穷。愿续南山寿，千春奉圣躬。斋



   卷335_9 【至日登乐游园】裴度 

阴律随寒改，阳和应节生。祥云观魏阙，瑞气映秦城。 
验炭论时政，书云受岁盈。晷移长日至，雾敛远霄清。 
景暖仙梅动，风柔御柳倾。那堪封得意，空对物华情。斋



   卷335_10 【奉酬中书相公至日圆丘摄事合于中书后阁宿斋…之作】裴度 

翼亮登三命，谟猷本一心。致斋移秘府，祗事见冲襟。 
皓月当延阁，祥风自禁林。相庭方积玉，王度已如金。 
运偶唐虞盛，情同丙魏深。幽兰与白雪，何处寄庸音。斋



   卷335_11 【太原题厅壁】裴度 

危事经非一，浮荣得是空。白头官舍里，今日又春风。知



   卷335_12 【溪居】裴度 

门径俯清溪，茅檐古木齐。红尘飘不到，时有水禽啼。斋



   卷335_13 【喜遇刘二十八】裴度 

病来佳兴少，老去旧游稀。笑语纵横作，杯觞络绎飞。知



   卷335_14 【送刘】裴度 

不归丹掖去，铜竹漫云云。惟喜因过我，须知未贺君。斋



   卷335_15 【再送】裴度 

顷来多谑浪，此夕任喧纷。故态犹应在，行期未要闻。知



   卷335_16 【凉风亭睡觉】裴度 

饱食缓行新睡觉，一瓯新茗侍儿煎。
脱巾斜倚绳床坐，风送水声来耳边。



   卷335_17 【雪中讶诸公不相访】裴度 

忆昨雨多泥又深，犹能携妓远过寻。
满空乱雪花相似，何事居然无赏心。



   卷335_18 【傍水闲行】裴度 

闲馀何处觉身轻，暂脱朝衣傍水行。
鸥鸟亦知人意静，故来相近不相惊。



   卷335_19 【句】裴度 

两人同日事征西，今日君先奉紫泥。知

待平贼垒报天子，莫指仙山示武夫。古

野人不识中书令，唤作陶家与谢家。（《题南庄》）。斋

君若有心求逸足，我还留意在名姝。（答白居易求马）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十六 
 
   
　 
　

　
 　



   卷336_1 【元和圣德诗】韩愈 

皇帝即阼，物无违拒。曰旸而旸，曰雨而雨。维是元年， 
有盗在夏。欲覆其州，以踵近武。皇帝曰嘻，岂不在我。 
负鄙为艰，纵则不可。出师征之，其众十旅。军其城下， 
告以福祸。腹败枝披，不敢保聚。掷首陴外，降幡夜竖。 
疆外之险，莫过蜀土。韦皋去镇，刘辟守后。血人于牙， 
不肯吐口。开库啖士，曰随所取。汝张汝弓，汝鼓汝鼓。 
汝为表书，求我帅汝。事始上闻，在列咸怒。皇帝曰然， 
嗟远士女。苟附而安，则且付与。读命于庭，出节少府。 
朝发京师，夕至其部。辟喜谓党，汝振而伍。蜀可全有， 
此不当受。万牛脔炙，万瓮行酒。以锦缠股，以红帕首。 
有恇其凶，有饵其诱。其出穰穰，队以万数。遂劫东川， 
遂据城阻。皇帝曰嗟，其又可许。爰命崇文，分卒禁御。 
有安其驱，无暴我野。日行三十，徐壁其右。辟党聚谋， 
鹿头是守。崇文奉诏，进退规矩。战不贪杀，擒不滥数。 
四方节度，整兵顿马。上章请讨，俟命起坐。皇帝曰嘻， 
无汝烦苦。荆并洎梁，在国门户。出师三千，各选尔丑。 
四军齐作，殷其如阜。或拔其角，或脱其距。长驱洋洋， 
无有龃龉。八月壬午，辟弃城走。载妻与妾，包裹稚乳。 
是日崇文，入处其宇。分散逐捕，搜原剔薮。辟穷见窘， 
无地自处。俯视大江，不见洲渚。遂自颠倒，若杵投臼。 
取之江中，枷脰械手。妇女累累，啼哭拜叩。来献阙下， 
以告庙社。周示城市，咸使观睹。解脱挛索，夹以砧斧。 
婉婉弱子，赤立伛偻。牵头曳足，先断腰膂。次及其徒， 
体骸撑拄。末乃取辟，骇汗如写。挥刀纷纭，争刌脍脯。 
优赏将吏，扶珪缀组。帛堆其家，粟塞其庾。哀怜阵没， 
廪给孤寡。赠官封墓，周匝宏溥。经战伐地，宽免租簿。 
施令酬功，急疾如火。天地中间，莫不顺序。幽恒青魏， 
东尽海浦。南至徐蔡，区外杂虏。怛威赧德，踧踖蹈舞。 
掉弃兵革，私习簋簠。来请来觐，十百其耦。皇帝曰吁， 
伯父叔舅。各安尔位，训厥甿亩。正月元日，初见宗祖。 
躬执百礼，登降拜俯。荐于新宫，视瞻梁梠。戚见容色， 
泪落入俎。侍祠之臣，助我恻楚。乃以上辛，于郊用牡。 
除于国南，鳞笋毛簴。庐幕周施，开揭磊砢。兽盾腾拏， 
圆坛帖妥。天兵四罗，旂常婀娜。驾龙十二，鱼鱼雅雅。 
宵升于丘，奠璧献斝。众乐惊作，轰豗融冶。紫焰嘘呵， 
高灵下堕。群星从坐，错落侈哆。日君月妃，焕赫婐vi。 
渎鬼濛鸿，岳祗嶪峨。饫沃膻芗，产祥降嘏。凤凰应奏， 
舒翼自拊。赤麟黄龙，逶陀结纠。卿士庶人，黄童白叟。 
踊跃欢呀，失喜噎欧。乾清坤夷，境落褰举。帝车回来， 
日正当午。幸丹凤门，大赦天下。涤濯刬磢，磨灭瑕垢。 
续功臣嗣，拔贤任耇。孩养无告，仁滂施厚。皇帝神圣， 
通达今古。听聪视明，一似尧禹。生知法式，动得理所。 
天锡皇帝，为天下主。并包畜养，无异细钜。亿载万年， 
敢有违者？皇帝俭勤，盥濯陶瓦。斥遣浮华，好此绨纻。 
敕戒四方，侈则有咎。天锡皇帝，多麦与黍。无召水旱， 
耗于雀鼠。亿载万年，有富无窭。皇帝正直，别白善否。 
擅命而狂，既翦既去。尽逐群奸，靡有遗侣。天锡皇帝， 
厖臣硕辅。博问遐观，以置左右。亿载万年，无敢余侮。 
皇帝大孝，慈祥悌友。怡怡愉愉，奉太皇后。浃于族亲， 
濡及九有。天锡皇帝，与天齐寿。登兹太平，无怠永久。 
亿载万年，为父为母。博士臣愈，职是训诂。作为歌诗， 
以配吉甫。古



   卷336_2 【琴操十首·将归操】韩愈 

（孔子之赵，闻杀鸣犊作。赵杀鸣犊，孔子临河， 
叹而作歌曰：秋之水兮风扬波，舟楫颠倒更相加， 
归来归来胡为斯） 
秋之水兮，其色幽幽；我将济兮，不得其由。涉其浅兮， 
石啮我足；乘其深兮，龙入我舟。我济而悔兮， 
将安归尤。归兮归兮，无与石斗兮，无应龙求。知



   卷336_3 【琴操十首·猗兰操】韩愈 

（孔子伤不逢时作。古琴操云：习习谷风，以阴以雨。 
之子于归，远送于野。何彼苍天，不得其所。逍遥九州， 
无有定处。世人暗蔽，不知贤者。年纪逝迈，一身将老） 
兰之猗猗，扬扬其香。不采而佩，于兰何伤。 
今天之旋，其曷为然。我行四方，以日以年。 
雪霜贸贸，荠麦之茂。子如不伤，我不尔觏。 
荠麦之茂，荠麦之有。君子之伤，君子之守。知



   卷336_4 【琴操十首·龟山操】韩愈 

（孔子以季桓子受齐女乐，谏不从，望龟山而作。 
龟山在太山博县。古琴操云：予欲望鲁兮，龟山蔽之。 
手无斧柯，奈龟山何） 
龟之氛兮，不能云雨。龟之枿兮，不中梁柱。龟之大兮， 
祗以奄鲁。知将隳兮，哀莫余伍。周公有鬼兮，嗟余归辅。斋



   卷336_5 【琴操十首·越裳操】韩愈 

（周公作。古琴操云：於戏嗟嗟，非旦之力，乃文王之德） 
雨之施物以孳，我何意于彼为。自周之先，其艰其勤。 
以有疆宇，私我后人。我祖在上，四方在下。厥临孔威， 
敢戏以侮。孰荒于门，孰治于田。四海既均，越裳是臣。主



   卷336_6 【琴操十首·拘幽操】韩愈 

（文王羑里作。古琴操云：殷道溷溷，浸浊烦兮。 
朱紫相合，不别分兮。迷乱声色，信谗言兮。炎炎之虐， 
使我愆兮。幽闭牢阱，由其言兮。遘我四人，忧勤勤兮） 
目窈窈兮，其凝其盲；耳肃肃兮，听不闻声。朝不日出兮， 
夜不见月与星。有知无知兮，为死为生。呜呼， 
臣罪当诛兮，天王圣明。斋



   卷336_7 【琴操十首·岐山操】韩愈 

（周公为太王作。本词云：狄戎侵兮，土地迁移。 
邦邑适于岐山，烝民不忧兮谁者知。嗟嗟奈何兮， 
予命遭斯） 
我家于豳，自我先公。伊我承序，敢有不同。 
今狄之人，将土我疆。民为我战，谁使死伤。 
彼岐有岨，我往独处。尔莫余追，无思我悲。古



   卷336_8 【琴操十首·履霜操】韩愈 

（尹吉甫子伯奇无罪，为后母谮而见逐，自伤作。 
本词云：朝履霜兮采晨寒，考不明其心兮信谗言。 
孤恩别离兮摧肺肝，何辜皇天兮遭斯愆。 
痛殁不同兮恩有偏，谁能流顾兮知我冤） 
父兮儿寒，母兮儿饥。儿罪当笞，逐儿何为。 
儿在中野，以宿以处。四无人声，谁与儿语。 
儿寒何衣，儿饥何食。儿行于野，履霜以足。 
母生众儿，有母怜之。独无母怜，儿宁不悲。斋



   卷336_9 【琴操十首·雉朝飞操】韩愈 

（牧犊子七十无妻，见雉双飞，感之而作。本词云： 
雉朝飞兮鸣相和，雌雄群游兮山之阿。 
我独何命兮未有家，时将暮兮可奈何，嗟嗟暮兮可奈何） 
雉之飞，于朝日。群雌孤雄，意气横出。当东而西， 
当啄而飞。随飞随啄，群雌粥粥。嗟我虽人， 
曾不如彼雉鸡。生身七十年，无一妾与妃。古



   卷336_10 【琴操十首·别鹄操】韩愈 

（商陵穆子，娶妻五年无子。父母欲其改娶，其妻闻之， 
中夜悲啸，穆子感之而作。本词云：将乖比翼隔天端， 
山川悠远路漫漫，揽衾不寐食忘飧） 
雄鹄衔枝来，雌鹄啄泥归。巢成不生子，大义当乖离。 
江汉水之大，鹄身鸟之微。更无相逢日，且可绕树相随飞。主



   卷336_11 【琴操十首·残形操】韩愈 

（曾子梦见一狸，不见其首作） 
有兽维狸兮，我梦得之。其身孔明兮，而头不知。 
吉凶何为兮，觉坐而思。巫咸上天兮，识者其谁。主



   卷336_12 【南山诗】韩愈 

吾闻京城南，兹惟群山囿。东西两际海，巨细难悉究。 
山经及地志，茫昧非受授。团辞试提挈，挂一念万漏。 
欲休谅不能，粗叙所经觏。尝升崇丘望，戢戢见相凑。 
晴明出棱角，缕脉碎分绣。蒸岚相澒洞，表里忽通透。 
无风自飘簸，融液煦柔茂。横云时平凝，点点露数岫。 
天空浮修眉，浓绿画新就。孤撑有巉绝，海浴褰鹏噣。 
春阳潜沮洳，濯濯吐深秀。岩峦虽嵂崒，软弱类含酎。 
夏炎百木盛，荫郁增埋覆。神灵日歊歔，云气争结构。 
秋霜喜刻轹，磔卓立癯瘦。参差相叠重，刚耿陵宇宙。 
冬行虽幽墨，冰雪工琢镂。新曦照危峨，亿丈恒高袤。 
明昏无停态，顷刻异状候。西南雄太白，突起莫间簉。 
藩都配德运，分宅占丁戊。逍遥越坤位，诋讦陷乾窦。 
空虚寒兢兢，风气较搜漱。朱维方烧日，阴霰纵腾糅。 
昆明大池北，去觌偶晴昼。绵联穷俯视，倒侧困清沤。 
微澜动水面，踊跃躁猱狖。惊呼惜破碎，仰喜呀不仆。 
前寻径杜墅，岔蔽毕原陋。崎岖上轩昂，始得观览富。 
行行将遂穷，岭陆烦互走。勃然思坼裂，拥掩难恕宥。 
巨灵与夸蛾，远贾期必售。还疑造物意，固护蓄精祐。 
力虽能排斡，雷电怯呵诟。攀缘脱手足，蹭蹬抵积甃。 
茫如试矫首，堛塞生怐愗。威容丧萧爽，近新迷远旧。 
拘官计日月，欲进不可又。因缘窥其湫，凝湛閟阴兽。 
鱼虾可俯掇，神物安敢寇。林柯有脱叶，欲堕鸟惊救。 
争衔弯环飞，投弃急哺鷇。旋归道回睨，达枿壮复奏。 
吁嗟信奇怪，峙质能化贸。前年遭谴谪，探历得邂逅。 
初从蓝田入，顾盻劳颈脰。时天晦大雪，泪目苦矇瞀。 
峻涂拖长冰，直上若悬溜。褰衣步推马，颠蹶退且复。 
苍黄忘遐睎，所瞩才左右。杉篁咤蒲苏，杲耀攒介胄。 
专心忆平道，脱险逾避臭。昨来逢清霁，宿愿忻始副。 
峥嵘跻冢顶，倏闪杂鼯鼬。前低划开阔，烂漫堆众皱。 
或连若相从，或蹙若相斗。或妥若弭伏，或竦若惊雊。 
或散若瓦解，或赴若辐凑。或翩若船游，或决若马骤。 
或背若相恶，或向若相佑。或乱若抽笋，或嵲若注灸。 
或错若绘画，或缭若篆籀。或罗若星离，或蓊若云逗。 
或浮若波涛，或碎若锄耨。或如贲育伦，赌胜勇前购。 
先强势已出，后钝嗔bz譳。或如帝王尊，丛集朝贱幼。
虽亲不亵狎，虽远不悖谬。或如临食案，肴核纷饤饾。 
又如游九原，坟墓包椁柩。或累若盆罂，或揭若bB豆。 
或覆若曝鳖，或颓若寝兽。或蜿若藏龙，或翼若搏鹫。 
或齐若友朋，或随若先后。或迸若流落，或顾若宿留。 
或戾若仇雠，或密若婚媾。或俨若峨冠，或翻若舞袖。 
或屹若战阵，或围若蒐狩。或靡然东注，或偃然北首。 
或如火熹焰，或若气饙馏。或行而不辍，或遗而不收。 
或斜而不倚，或弛而不彀。或赤若秃鬝，或熏若柴槱。 
或如龟拆兆，或若卦分繇。或前横若剥，或后断若姤。 
延延离又属，夬夬叛还遘。喁喁鱼闯萍，落落月经宿。 
誾誾树墙垣，巘巘驾库厩。参参削剑戟，焕焕衔莹琇。 
敷敷花披萼，k7々屋摧霤。悠悠舒而安，兀兀狂以狃。 
超超出犹奔，蠢蠢骇不懋。大哉立天地，经纪肖营腠。 
厥初孰开张，黾勉谁劝侑。创兹朴而巧，戮力忍劳疚。 
得非施斧斤，无乃假诅咒。鸿荒竟无传，功大莫酬僦。 
尝闻于祠官，芬苾降歆嗅。斐然作歌诗，惟用赞报酭。主



   卷336_19 【谢自然诗】韩愈 

果州南充县，寒女谢自然。童騃无所识，但闻有神仙。 
轻生学其术，乃在金泉山。繁华荣慕绝，父母慈爱捐。 
凝心感魑魅，慌惚难具言。一朝坐空室，云雾生其间。 
如聆笙竽韵，来自冥冥天。白日变幽晦，萧萧风景寒。 
檐楹暂明灭，五色光属联。观者徒倾骇，踯躅讵敢前。 
须臾自轻举，飘若风中烟。茫茫八纮大，影响无由缘。 
里胥上其事，郡守惊且叹。驱车领官吏，氓俗争相先。 
入门无所见，冠履同蜕蝉。皆云神仙事，灼灼信可传。 
余闻古夏后，象物知神奸。山林民可入，魍魉莫逢旃。 
逶迤不复振，后世恣欺谩。幽明纷杂乱，人鬼更相残。 
秦皇虽笃好，汉武洪其源。自从二主来，此祸竟连连。 
木石生怪变，狐狸骋妖患。莫能尽性命，安得更长延。 
人生处万类，知识最为贤。奈何不自信，反欲从物迁。 
往者不可悔，孤魂抱深冤。来者犹可诫，余言岂空文。 
人生有常理，男女各有伦。寒衣及饥食，在纺绩耕耘。 
下以保子孙，上以奉君亲。苟异于此道，皆为弃其身。 
噫乎彼寒女，永托异物群。感伤遂成诗，昧者宜书绅。古



   卷336_20 【秋怀诗十一首】韩愈 

窗前两好树，众叶光薿薿。秋风一拂披，策策鸣不已。 
微灯照空床，夜半偏入耳。愁忧无端来，感叹成坐起。 
天明视颜色，与故不相似。羲和驱日月，疾急不可恃。 
浮生虽多涂，趋死惟一轨。胡为浪自苦，得酒且欢喜。斋

白露下百草，萧兰共雕悴。青青四墙下，已复生满地。 
寒蝉暂寂寞，蟋蟀鸣自恣。运行无穷期，禀受气苦异。 
适时各得所，松柏不必贵。古

彼时何卒卒，我志何曼曼。犀首空好饮，廉颇尚能饭。 
学堂日无事，驱马适所愿。茫茫出门路，欲去聊自劝。 
归还阅书史，文字浩千万。陈迹竟谁寻，贱嗜非贵献。 
丈夫意有在，女子乃多怨。古

秋气日恻恻，秋空日凌凌。上无枝上蜩，下无盘中蝇。 
岂不感时节，耳目去所憎。清晓卷书坐，南山见高棱。 
其下澄湫水，有蛟寒可罾。惜哉不得往，岂谓吾无能。知

离离挂空悲，戚戚抱虚警。露泫秋树高，虫吊寒夜永。 
敛退就新懦，趋营悼前猛。归愚识夷涂，汲古得修绠。 
名浮犹有耻，味薄真自幸。庶几遗悔尤，即此是幽屏。主

今晨不成起，端坐尽日景。虫鸣室幽幽，月吐窗冏冏。 
丧怀若迷方，浮念剧含梗。尘埃慵伺候，文字浪驰骋。 
尚须勉其顽，王事有朝请。斋

秋夜不可晨，秋日苦易暗。我无汲汲志，何以有此憾。 
寒鸡空在栖，缺月烦屡瞰。有琴具徽弦，再鼓听愈淡。 
古声久埋灭，无由见真滥。低心逐时趋，苦勉祗能暂。 
有如乘风船，一纵不可缆。不如觑文字，丹铅事点勘。 
岂必求赢馀，所要石与甔。主

卷卷落地叶，随风走前轩。鸣声若有意，颠倒相追奔。 
空堂黄昏暮，我坐默不言。童子自外至，吹灯当我前。 
问我我不应，馈我我不餐。退坐西壁下，读诗尽数编。 
作者非今士，相去时已千。其言有感触，使我复凄酸。 
顾谓汝童子，置书且安眠。丈夫属有念，事业无穷年。知

霜风侵梧桐，众叶著树乾。空阶一片下，琤若摧琅玕。 
谓是夜气灭，望舒霣其团。青冥无依倚，飞辙危难安。 
惊起出户视，倚楹久汍澜。忧愁费晷景，日月如跳丸。 
迷复不计远，为君驻尘鞍。知

暮暗来客去，群嚣各收声。悠悠偃宵寂，亹亹抱秋明。 
世累忽进虑，外忧遂侵诚。强怀张不满，弱念缺已盈。 
诘屈避语阱，冥茫触心兵。败虞千金弃，得比寸草荣。 
知耻足为勇，晏然谁汝令。知

鲜鲜霜中菊，既晚何用好。扬扬弄芳蝶，尔生还不早。 
运穷两值遇，婉娈死相保。西风蛰龙蛇，众木日凋槁。 
由来命分尔，泯灭岂足道。主



   卷336_21 【赴江陵途中寄赠王二十补阙李十一拾遗…员外翰林三学士】韩愈 

孤臣昔放逐，血泣追愆尤。汗漫不省识，恍如乘桴浮。 
或自疑上疏，上疏岂其由。是年京师旱，田亩少所收。 
上怜民无食，征赋半已休。有司恤经费，未免烦征求。 
富者既云急，贫者固已流。传闻闾里间，赤子弃渠沟。 
持男易斗粟，掉臂莫肯酬。我时出衢路，饿者何其稠。 
亲逢道边死，伫立久咿嚘。归舍不能食，有如鱼中钩。 
适会除御史，诚当得言秋。拜疏移閤门，为忠宁自谋。 
上陈人疾苦，无令绝其喉。下陈畿甸内，根本理宜优。 
积雪验丰熟，幸宽待蚕麰。天子恻然感，司空叹绸缪。 
谓言即施设，乃反迁炎州。同官尽才俊，偏善柳与刘。 
或虑语言泄，传之落冤雠。二子不宜尔，将疑断还不。 
中使临门遣，顷刻不得留。病妹卧床褥，分知隔明幽。 
悲啼乞就别，百请不颔头。弱妻抱稚子，出拜忘惭羞。 
黾勉不回顾，行行诣连州。朝为青云士，暮作白头囚。 
商山季冬月，冰冻绝行輈。春风洞庭浪，出没惊孤舟。 
逾岭到所任，低颜奉君侯。酸寒何足道，随事生疮疣。 
远地触途异，吏民似猿猴。生狞多忿很，辞舌纷嘲啁。 
白日屋檐下，双鸣斗鸺鶹。有蛇类两首，有蛊群飞游。 
穷冬或摇扇，盛夏或重裘。飓起最可畏，訇哮簸陵丘。 
雷霆助光怪，气象难比侔。疠疫忽潜遘，十家无一瘳。 
猜嫌动置毒，对案辄怀愁。前日遇恩赦，私心喜还忧。 
果然又羁絷，不得归锄耰。此府雄且大，腾凌尽戈矛。 
栖栖法曹掾，何处事卑陬。生平企仁义，所学皆孔周。 
早知大理官，不列三后俦。何况亲犴狱，敲搒发奸偷。 
悬知失事势，恐自罹罝罘。湘水清且急，凉风日修修。 
胡为首归路，旅泊尚夷犹。昨者京使至，嗣皇传冕旒。 
赫然下明诏，首罪诛共吺。复闻颠夭辈，峨冠进鸿畴。 
班行再肃穆，璜珮鸣琅璆。伫继贞观烈，边封脱兜鍪。 
三贤推侍从，卓荦倾枚邹。高议参造化，清文焕皇猷。 
协心辅齐圣，致理同毛輶。小雅咏鹿鸣，食苹贵呦呦。 
遗风邈不嗣，岂忆尝同裯。失志早衰换，前期拟蜉蝣。 
自从齿牙缺，始慕舌为柔。因疾鼻又塞，渐能等薰莸。 
深思罢官去，毕命依松楸。空怀焉能果，但见岁已遒。 
殷汤闵禽兽，解网祝蛛蝥。雷焕掘宝剑，冤氛消斗牛。 
兹道诚可尚，谁能借前筹。殷勤答吾友，明月非暗投。主



   卷336_22 【暮行河堤上】韩愈 

暮行河堤上，四顾不见人。衰草际黄云，感叹愁我神。 
夜归孤舟卧，展转空及晨。谋计竟何就，嗟嗟世与身。斋



   卷336_23 【夜歌】韩愈 

静夜有清光，闲堂仍独息。念身幸无恨，志气方自得。 
乐哉何所忧，所忧非我力。古



   卷336_24 【重云李观疾赠之】韩愈 

夭行失其度，阴气来干阳。重云闭白日，炎燠成寒凉。 
小人但咨怨，君子惟忧伤。饮食为减少，身体岂宁康。 
此志诚足贵，惧非职所当。藜羹尚如此，肉食安可尝。 
穷冬百草死，幽桂乃芬芳。且况天地间，大运自有常。 
劝君善饮食，鸾凤本高翔。主



   卷336_25 【江汉答孟郊】韩愈 

江汉虽云广，乘舟渡无艰。流沙信难行，马足常往还。 
凄风结冲波，狐裘能御寒。终宵处幽室，华烛光烂烂。 
苟能行忠信，可以居夷蛮。嗟余与夫子，此义每所敦。 
何为复见赠，缱绻在不谖。知



   卷336_26 【长安交游者赠孟郊】韩愈 

长安交游者，贫富各有徒。亲朋相过时，亦各有以娱。 
陋室有文史，高门有笙竽。何能辨荣悴，且欲分贤愚。主



   卷336_27 【岐山下二首】韩愈 

谁谓我有耳，不闻凤凰鸣。朅来岐山下，日暮边鸿惊。古

丹穴五色羽，其名为凤凰。昔周有盛德，此鸟鸣高冈。 
和声随祥风，窅窕相飘扬。闻者亦何事，但知时俗康。 
自从公旦死，千载閟其光。吾君亦勤理，迟尔一来翔。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十七 
 
   
　 
　

　
 　



   卷337_1 【北极赠李观】韩愈 

北极有羁羽，南溟有沈鳞。川源浩浩隔，影响两无因。 
风云一朝会，变化成一身。谁言道里远，感激疾如神。 
我年二十五，求友昧其人。哀歌西京市，乃与夫子亲。 
所尚苟同趋，贤愚岂异伦。方为金石姿，万世无缁磷。 
无为儿女态，憔悴悲贱贫。主



   卷337_2 【此日足可惜赠张籍（愈时在徐籍往谒之辞去作是诗以送）】韩愈 

此日足可惜，此酒不足尝。舍酒去相语，共分一日光。 
念昔未知子，孟君自南方。自矜有所得，言子有文章。 
我名属相府，欲往不得行。思之不可见，百端在中肠。 
维时月魄死，冬日朝在房。驱驰公事退，闻子适及城。 
命车载之至，引坐于中堂。开怀听其说，往往副所望。 
孔丘殁已远，仁义路久荒。纷纷百家起，诡怪相披猖。 
长老守所闻，后生习为常。少知诚难得，纯粹古已亡。 
譬彼植园木，有根易为长。留之不遣去，馆置城西旁。 
岁时未云几，浩浩观湖江。众夫指之笑，谓我知不明。 
儿童畏雷电，鱼鳖惊夜光。州家举进士，选试缪所当。 
驰辞对我策，章句何炜煌。相公朝服立，工席歌鹿鸣。 
礼终乐亦阕，相拜送于庭。之子去须臾，赫赫流盛名。 
窃喜复窃叹，谅知有所成。人事安可恒，奄忽令我伤。 
闻子高第日，正从相公丧。哀情逢吉语，惝恍难为双。 
暮宿偃师西，徒展转在床。夜闻汴州乱，绕壁行彷徨。 
我时留妻子，仓卒不及将。相见不复期，零落甘所丁。 
骄儿未绝乳，念之不能忘。忽如在我所，耳若闻啼声。 
中途安得返，一日不可更。俄有东来说，我家免罹殃。 
乘船下汴水，东去趋彭城。从丧朝至洛，还走不及停。 
假道经盟津，出入行涧冈。日西入军门，羸马颠且僵。 
主人愿少留，延入陈壶觞。卑贱不敢辞，忽忽心如狂。 
饮食岂知味，丝竹徒轰轰。平明脱身去，决若惊凫翔。 
黄昏次汜水，欲过无舟航。号呼久乃至，夜济十里黄。 
中流上滩潬，沙水不可详。惊波暗合沓，星宿争翻芒。 
辕马蹢躅鸣，左右泣仆童。甲午憩时门，临泉窥斗龙。 
东南出陈许，陂泽平茫茫。道边草木花，红紫相低昂。 
百里不逢人，角角雄雉鸣。行行二月暮，乃及徐南疆。 
下马步堤岸，上船拜吾兄。谁云经艰难，百口无夭殇。 
仆射南阳公，宅我睢水阳。箧中有馀衣，盎中有馀粮。 
闭门读书史，窗户忽已凉。日念子来游，子岂知我情。 
别离未为久，辛苦多所经。对食每不饱，共言无倦听。 
连延三十日，晨坐达五更。我友二三子，宦游在西京。 
东野窥禹穴，李翱观涛江。萧条千万里，会合安可逢。 
淮之水舒舒，楚山直丛丛。子又舍我去，我怀焉所穷。 
男儿不再壮，百岁如风狂。高爵尚可求，无为守一乡。主



   卷337_3 【幽怀】韩愈 

幽怀不能写，行此春江浔。适与佳节会，士女竞光阴。 
凝妆耀洲渚，繁吹荡人心。间关林中鸟，亦知和为音。 
岂无一尊酒，自酌还自吟。但悲时易失，四序迭相侵。 
我歌君子行，视古犹视今。知



   卷337_4 【君子法天运】韩愈 

君子法天运，四时可前知。小人惟所遇，寒暑不可期。 
利害有常势，取舍无定姿。焉能使我心，皎皎远忧疑。主



   卷337_5 【落叶送陈羽】韩愈 

落叶不更息，断蓬无复归。飘飖终自异，邂逅暂相依。 
悄悄深夜语，悠悠寒月辉。谁云少年别，流泪各沾衣。斋



   卷337_6 【归彭城】韩愈 

天下兵又动，太平竟何时。訏谟者谁子，无乃失所宜。 
前年关中旱，闾井多死饥。去岁东郡水，生民为流尸。 
上天不虚应，祸福各有随。我欲进短策，无由至彤墀。 
刳肝以为纸，沥血以书辞。上言陈尧舜，下言引龙夔。 
言词多感激，文字少葳蕤。一读已自怪，再寻良自疑。 
食芹虽云美，献御固已痴。缄封在骨髓，耿耿空自奇。 
昨者到京城，屡陪高车驰。周行多俊异，议论无瑕疵。 
见待颇异礼，未能去毛皮。到口不敢吐，徐徐俟其巇。 
归来戎马间，惊顾似羁雌。连日或不语，终朝见相欺。 
乘闲辄骑马，茫茫诣空陂。遇酒即酩酊，君知我为谁。古



   卷337_7 【醉后】韩愈 

煌煌东方星，奈此众客醉。初喧或忿争，中静杂嘲戏。 
淋漓身上衣，颠倒笔下字。人生如此少，酒贱且勤置。知



   卷337_8 【醉赠张秘书】韩愈 

人皆劝我酒，我若耳不闻。今日到君家，呼酒持劝君。 
为此座上客，及余各能文。君诗多态度，蔼蔼春空云。 
东野动惊俗，天葩吐奇芬。张籍学古淡，轩鹤避鸡群。 
阿买不识字，颇知书八分。诗成使之写，亦足张吾军。 
所以欲得酒，为文俟其醺。酒味既冷冽，酒气又氛氲。 
性情渐浩浩，谐笑方云云。此诚得酒意，馀外徒缤纷。 
长安众富儿，盘馔罗膻荤。不解文字饮，惟能醉红裙。 
虽得一饷乐，有如聚飞蚊。今我及数子，固无莸与薰。 
险语破鬼胆，高词媲皇坟。至宝不雕琢，神功谢锄耘。 
方今向太平，元凯承华勋。吾徒幸无事，庶以穷朝曛。主



   卷337_9 【同冠峡（贞元十九年贬阳山后作）】韩愈 

南方二月半，春物亦已少。维舟山水间，晨坐听百鸟。 
宿云尚含姿，朝日忽升晓。羁旅感和鸣，囚拘念轻矫。 
潺湲泪久迸，诘曲思增绕。行矣且无然，盖棺事乃了。主



   卷337_10 【送惠师（愈在连州与释景常、元惠游。惠师即元惠也）】韩愈 

惠师浮屠者，乃是不羁人。十五爱山水，超然谢朋亲。 
脱冠剪头发，飞步遗踪尘。发迹入四明，梯空上秋旻。 
遂登天台望，众壑皆嶙峋。夜宿最高顶，举头看星辰。 
光芒相照烛，南北争罗陈。兹地绝翔走，自然严且神。 
微风吹木石，澎湃闻韶钧。夜半起下视，溟波衔日轮。 
鱼龙惊踊跃，叫啸成悲辛。怪气或紫赤，敲磨共轮囷。 
金鸦既腾翥，六合俄清新。常闻禹穴奇，东去窥瓯闽。 
越俗不好古，流传失其真。幽踪邈难得，圣路嗟长堙。 
回临浙江涛，屹起高峨岷。壮志死不息，千年如隔晨。 
是非竟何有，弃去非吾伦。凌江诣庐岳，浩荡极游巡。 
崔崒没云表，陂陀浸湖沦。是时雨初霁，悬瀑垂天绅。 
前年往罗浮，步戛南海漘。大哉阳德盛，荣茂恒留春。 
鹏鶱堕长翮，鲸戏侧修鳞。自来连州寺，曾未造城闉。 
日携青云客，探胜穷崖滨。太守邀不去，群官请徒频。 
囊无一金资，翻谓富者贫。昨日忽不见，我令访其邻。 
奔波自追及，把手问所因。顾我却兴叹，君宁异于民。 
离合自古然，辞别安足珍。吾闻九疑好，夙志今欲伸。 
斑竹啼舜妇，清湘沈楚臣。衡山与洞庭，此固道所循。 
寻崧方抵洛，历华遂之秦。浮游靡定处，偶往即通津。 
吾言子当去，子道非吾遵。江鱼不池活，野鸟难笼驯。 
吾非西方教，怜子狂且醇。吾嫉惰游者，怜子愚且谆。 
去矣各异趣，何为浪沾巾。斋



   卷337_11 【送灵师】韩愈 

佛法入中国，尔来六百年。齐民逃赋役，高士著幽禅。 
官吏不之制，纷纷听其然。耕桑日失隶，朝署时遗贤。 
灵师皇甫姓，胤胄本蝉联。少小涉书史，早能缀文篇。 
中间不得意，失迹成延迁。逸志不拘教，轩腾断牵挛。 
围棋斗白黑，生死随机权。六博在一掷，枭卢叱回旋。 
战诗谁与敌，浩汗横戈鋋。饮酒尽百盏，嘲谐思逾鲜。 
有时醉花月，高唱清且绵。四座咸寂默，杳如奏湘弦。 
寻胜不惮险，黔江屡洄沿。瞿塘五六月，惊电让归船。 
怒水忽中裂，千寻堕幽泉。环回势益急，仰见团团天。 
投身岂得计，性命甘徒捐。浪沫蹙翻涌，漂浮再生全。 
同行二十人，魂骨俱坑填。灵师不挂怀，冒涉道转延。 
开忠二州牧，诗赋时多传。失职不把笔，珠玑为君编。 
强留费日月，密席罗婵娟。昨者至林邑，使君数开筵。 
逐客三四公，盈怀赠兰荃。湖游泛漭沆，溪宴驻潺湲。 
别语不许出，行裾动遭牵。邻州竞招请，书札何翩翩。 
十月下桂岭，乘寒恣窥缘。落落王员外，争迎获其先。 
自从入宾馆，占吝久能专。吾徒颇携被，接宿穷欢妍。 
听说两京事，分明皆眼前。纵横杂谣俗，琐屑咸罗穿。 
材调真可惜，朱丹在磨研。方将敛之道，且欲冠其颠。 
韶阳李太守，高步凌云烟。得客辄忘食，开囊乞缯钱。 
手持南曹叙，字重青瑶镌。古气参彖系，高标摧太玄。 
维舟事干谒，披读头风痊。还如旧相识，倾壶畅幽悁。 
以此复留滞，归骖几时鞭。斋



   卷337_12 【县斋有怀（阳山县斋作，时贞元二十一年顺宗新即位）】韩愈 

少小尚奇伟，平生足悲吒。犹嫌子夏儒，肯学樊迟稼。 
事业窥皋稷，文章蔑曹谢。濯缨起江湖，缀佩杂兰麝。 
悠悠指长道，去去策高驾。谁为倾国谋，自许连城价。 
初随计吏贡，屡入泽宫射。虽免十上劳，何能一战霸。 
人情忌殊异，世路多权诈。蹉跎颜遂低，摧折气愈下。 
冶长信非罪，侯生或遭骂。怀书出皇都，衔泪渡清灞。 
身将老寂寞，志欲死闲暇。朝食不盈肠，冬衣才掩髂。 
军书既频召，戎马乃连跨。大梁从相公，彭城赴仆射。 
弓箭围狐兔，丝竹罗酒炙。两府变荒凉，三年就休假。 
求官去东洛，犯雪过西华。尘埃紫陌春，风雨灵台夜。 
名声荷朋友，援引乏姻娅。虽陪彤庭臣，讵纵青冥靶。 
寒空耸危阙，晓色曜修架。捐躯辰在丁，铩翮时方蜡。 
投荒诚职分，领邑幸宽赦。湖波翻日车，岭石坼天罅。 
毒雾恒熏昼，炎风每烧夏。雷威固已加，飓势仍相借。 
气象杳难测，声音吁可怕。夷言听未惯，越俗循犹乍。 
指摘两憎嫌，睢盱互猜讶。只缘恩未报，岂谓生足藉。 
嗣皇新继明，率土日流化。惟思涤瑕垢，长去事桑柘。 
劚嵩开云扃，压颍抗风榭。禾麦种满地，梨枣栽绕舍。 
儿童稍长成，雀鼠得驱吓。官租日输纳，村酒时邀迓。 
闲爱老农愚，归弄小女姹。如今便可尔，何用毕婚嫁。主



   卷337_13 【合江亭】韩愈 

红亭枕湘江，蒸水会其左。瞰临眇空阔，绿净不可唾。 
维昔经营初，邦君实王佐。翦林迁神祠，买地费家货。 
梁栋宏可爱，结构丽匪过。伊人去轩腾，兹宇遂颓挫。 
老郎来何暮，高唱久乃和。树兰盈九畹，栽竹逾万个。 
长绠汲沧浪，幽蹊下坎坷。波涛夜俯听，云树朝对卧。 
初如遗宦情，终乃最郡课。人生诚无几，事往悲岂奈。 
萧条绵岁时，契阔继庸懦。胜事谁复论，丑声日已播。 
中丞黜凶邪，天子闵穷饿。君侯至之初，闾里自相贺。 
淹滞乐闲旷，勤苦劝慵惰。为余扫尘阶，命乐醉众座。 
穷秋感平分，新月怜半破。愿书岩上石，勿使泥尘涴。斋



   卷337_14 【陪杜侍御游湘西两寺独宿有题一首，因献杨常侍】韩愈 

长沙千里平，胜地犹在险。况当江阔处，斗起势匪渐。 
深林高玲珑，青山上琬琰。路穷台殿辟，佛事焕且俨。 
剖竹走泉源，开廊架崖广。是时秋之残，暑气尚未敛。 
群行忘后先，朋息弃拘检。客堂喜空凉，华榻有清簟。 
涧蔬煮蒿芹，水果剥菱芡。伊余夙所慕，陪赏亦云忝。 
幸逢车马归，独宿门不掩。山楼黑无月，渔火灿星点。 
夜风一何喧，杉桧屡磨飐。犹疑在波涛，怵惕梦成魇。 
静思屈原沈，远忆贾谊贬。椒兰争妒忌，绛灌共谗谄。 
谁令悲生肠，坐使泪盈脸。翻飞乏羽翼，指摘困瑕玷。 
珥貂藩维重，政化类分陕。礼贤道何优，奉己事苦俭。 
大厦栋方隆，巨川楫行剡。经营诚少暇，游宴固已歉。 
旅程愧淹留，徂岁嗟荏苒。平生每多感，柔翰遇频染。 
展转岭猿鸣，曙灯青睒睒。知



   卷337_15 【岳阳楼别窦司直】韩愈 

洞庭九州间，厥大谁与让。南汇群崖水，北注何奔放。 
潴为七百里，吞纳各殊状。自古澄不清，环混无归向。 
炎风日搜搅，幽怪多冗长。轩然大波起，宇宙隘而妨。 
巍峨拔嵩华，腾踔较健壮。声音一何宏，轰輵车万两。 
犹疑帝轩辕，张乐就空旷。蛟螭露笋簴，缟练吹组帐。 
鬼神非人世，节奏颇跌踼。阳施见夸丽，阴闭感凄怆。 
朝过宜春口，极北缺堤障。夜缆巴陵洲，丛芮才可傍。 
星河尽涵泳，俯仰迷下上。馀澜怒不已，喧聒鸣瓮盎。 
明登岳阳楼，辉焕朝日亮。飞廉戢其威，清晏息纤纩。 
泓澄湛凝绿，物影巧相况。江豚时出戏，惊波忽荡漾。 
时当冬之孟，隙窍缩寒涨。前临指近岸，侧坐眇难望。 
涤濯神魂醒，幽怀舒以畅。主人孩童旧，握手乍忻怅。 
怜我窜逐归，相见得无恙。开筵交履舄，烂漫倒家酿。 
杯行无留停，高柱送清唱。中盘进橙栗，投掷倾脯酱。 
欢穷悲心生，婉娈不能忘。念昔始读书，志欲干霸王。 
屠龙破千金，为艺亦云亢。爱才不择行，触事得谗谤。 
前年出官由，此祸最无妄。公卿采虚名，擢拜识天仗。 
奸猜畏弹射，斥逐恣欺诳。新恩移府庭，逼侧厕诸将。 
于嗟苦驽缓，但惧失宜当。追思南渡时，鱼腹甘所葬。 
严程迫风帆，劈箭入高浪。颠沈在须臾，忠鲠谁复谅。 
生还真可喜，克己自惩创。庶从今日后，粗识得与丧。 
事多改前好，趣有获新尚。誓耕十亩田，不取万乘相。 
细君知蚕织，稚子已能饷。行当挂其冠，生死君一访。知



   卷337_16 【送文畅师北游】韩愈 

昔在四门馆，晨有僧来谒。自言本吴人，少小学城阙。 
已穷佛根源，粗识事輗軏。挛拘屈吾真，戒辖思远发。 
荐绅秉笔徒，声誉耀前阀。从求送行诗，屡造忍颠蹶。 
今成十馀卷，浩汗罗斧钺。先生閟穷巷，未得窥剞劂。 
又闻识大道，何路补黥刖。出其囊中文，满听实清越。 
谓僧当少安，草序颇排讦。上论古之初，所以施赏罚。 
下开迷惑胸，窙豁劚株橛。僧时不听莹，若饮水救暍。 
风尘一出门，时日多如发。三年窜荒岭，守县坐深樾。 
征租聚异物，诡制怛巾袜。幽穷谁共语，思想甚含哕。 
昨来得京官，照壁喜见蝎。况逢旧亲识，无不比鹣蟩。 
长安多门户，吊庆少休歇。而能勤来过，重惠安可揭。 
当今圣政初，恩泽完vr狘。胡为不自暇，飘戾逐鹯鷢。 
仆射领北门，威德压胡羯。相公镇幽都，竹帛烂勋伐。 
酒场舞闺姝，猎骑围边月。开张箧中宝，自可得津筏。 
从兹富裘马，宁复茹藜蕨。余期报恩后，谢病老耕垡。 
庇身指蓬茅，逞志纵猃猲。僧还相访来，山药煮可掘。古



   卷337_17 【答张彻（愈为四门博士时作张彻愈门下士又愈之从子婿）】韩愈 

辱赠不知报，我歌尔其聆。首叙始识面，次言后分形。 
道途绵万里，日月垂十龄。浚郊避兵乱，睢岸连门停。 
肝胆一古剑，波涛两浮萍。渍墨窜旧史，磨丹注前经。 
义苑手秘宝，文堂耳惊霆。暄晨躡露舄，暑夕眠风棂。 
结友子让抗，请师我惭丁。初味犹啖蔗，遂通斯建瓴。 
搜奇日有富，嗜善心无宁。石梁平侹侹，沙水光泠泠。 
乘枯摘野艳，沈细抽潜腥。游寺去陟巘，寻径返穿汀。 
缘云竹竦竦，失路麻冥冥。淫潦忽翻野，平芜眇开溟。 
防泄堑夜塞，惧冲城昼扃。及去事戎辔，相逢宴军伶。 
觥秋纵兀兀，猎旦驰駉駉。从赋始分手，朝京忽同舲。 
急时促暗棹，恋月留虚亭。毕事驱传马，安居守窗萤。 
梅花灞水别，宫烛骊山醒。省选逮投足，乡宾尚摧翎。 
尘祛又一掺，泪眦还双荧。洛邑得休告，华山穷绝陉。 
倚岩睨海浪，引袖拂天星。日驾此回辖，金神所司刑。 
泉绅拖修白，石剑攒高青。磴藓澾拳跼，梯飚飐伶俜。 
悔狂已咋指，垂诫仍镌铭。峨豸忝备列，伏蒲愧分泾。 
微诚慕横草，琐力摧撞筳。叠雪走商岭，飞波航洞庭。 
下险疑堕井，守官类拘囹。荒餐茹獠蛊，幽梦感湘灵。 
刺史肃蓍蔡，吏人沸蝗螟。点缀簿上字，趋跄閤前铃。 
赖其饱山水，得以娱瞻听。紫树雕斐亹，碧流滴珑玲。 
映波铺远锦，插地列长屏。愁狖酸骨死，怪花醉魂馨。 
潜苞绛实坼，幽乳翠毛零。赦行五百里，月变三十蓂。 
渐阶群振鹭，入学诲螟蛉。苹甘谢鸣鹿，罍满惭罄瓶。 
冏冏抱瑚琏，飞飞联鶺鴒。鱼鬣欲脱背，虬光先照硎。 
岂独出丑类，方当动朝廷。勤来得晤语，勿惮宿寒厅。主



   卷337_18 【荐士（荐孟郊于郑馀庆也）】韩愈 

周诗三百篇，雅丽理训诰。曾经圣人手，议论安敢到。 
五言出汉时，苏李首更号。东都渐瀰漫，派别百川导。 
建安能者七，卓荦变风操。逶迤抵晋宋，气象日凋耗。 
中间数鲍谢，比近最清奥。齐梁及陈隋，众作等蝉噪。 
搜春摘花卉，沿袭伤剽盗。国朝盛文章，子昂始高蹈。 
勃兴得李杜，万类困陵暴。后来相继生，亦各臻阃奥。 
有穷者孟郊，受材实雄骜。冥观洞古今，象外逐幽好。 
横空盘硬语，妥帖力排奡。敷柔肆纡馀，奋猛卷海潦。 
荣华肖天秀，捷疾逾响报。行身践规矩，甘辱耻媚灶。 
孟轲分邪正，眸子看了眊。杳然粹而清，可以镇浮躁， 
酸寒溧阳尉，五十几何耄。孜孜营甘旨，辛苦久所冒。 
俗流知者谁，指注竞嘲傲。圣皇索遗逸，髦士日登造。 
庙堂有贤相，爱遇均覆焘。况承归与张，二公迭嗟悼。 
青冥送吹嘘，强箭射鲁缟。胡为久无成，使以归期告。 
霜风破佳菊，嘉节迫吹帽。念将决焉去，感物增恋嫪。 
彼微水中荇，尚烦左右芼。鲁侯国至小，庙鼎犹纳郜。 
幸当择珉玉，宁有弃珪瑁。悠悠我之思，扰扰风中纛。 
上言愧无路，日夜惟心祷。鹤翎不天生，变化在啄菢。 
通波非难图，尺地易可漕。善善不汲汲，后时徒悔懊。 
救死具八珍，不如一箪犒。微诗公勿诮，恺悌神所劳。知



   卷337_19 【喜侯喜至赠张籍张彻】韩愈 

昔我在南时，数君常在念。摇摇不可止，讽咏日喁噞。 
如以膏濯衣，每渍垢逾染。又如心中疾，针石非所砭。 
常思得游处，至死无倦厌。地遐物奇怪，水镜涵石剑。 
荒花穷漫乱，幽兽工腾闪。碍目不忍窥，忽忽坐昏垫。 
逢神多所祝，岂忘灵即验。依依梦归路，历历想行店。 
今者诚自幸，所怀无一欠。孟生去虽索，侯氏来还歉。 
欹眠听新诗，屋角月艳艳。杂作承间骋，交惊舌互bc。 
缤纷指瑕疵，拒捍阻城堑。以余经摧挫，固请发铅椠。 
居然妄推让，见谓爇天焰。比疏语徒妍，悚息不敢占。 
呼奴具盘餐，饤饾鱼菜赡。人生但如此，朱紫安足僭。主



   卷337_20 【古风】韩愈 

今日曷不乐，幸时不用兵。无曰既蹙矣，乃尚可以生。 
彼州之赋，去汝不顾。此州之役，去我奚适。一邑之水， 
可走而违。天下汤汤，曷其而归。好我衣服，甘我饮食。 
无念百年，聊乐一日。知



   卷337_21 【驽骥】韩愈 

驽骀诚龌龊，市者何其稠。力小若易制，价微良易酬。 
渴饮一斗水，饥食一束刍。嘶鸣当大路，志气若有馀。 
骐骥生绝域，自矜无匹俦。牵驱入市门，行者不为留。 
借问价几何，黄金比嵩丘。借问行几何，咫尺视九州。 
饥食玉山禾，渴饮醴泉流。问谁能为御，旷世不可求。 
惟昔穆天子，乘之极遐游。王良执其辔，造父挟其輈。 
因言天外事，茫惚使人愁。驽骀谓骐骥，饿死余尔羞。 
有能必见用，有德必见收。孰云时与命，通塞皆自由。 
骐骥不敢言，低徊但垂头。人皆劣骐骥，共以驽骀优。 
喟余独兴叹，才命不同谋。寄诗同心子，为我商声讴。主



   卷337_22 【马厌谷】韩愈 

马厌谷兮，士不厌糠籺；土被文绣兮，士无短褐。 
彼其得志兮，不我虞；一朝失志兮，其何如。已焉哉， 
嗟嗟乎鄙夫。主



   卷337_23 【出门】韩愈 

长安百万家，出门无所之。岂敢尚幽独，与世实参差。 
古人虽已死，书上有其辞。开卷读且想，千载若相期。 
出门各有道，我道方未夷。且于此中息，天命不吾欺。主



   卷337_24 【嗟哉董生行】韩愈 

淮水出桐柏，山东驰遥遥千里不能休；淝水出其侧， 
不能千里百里入淮流。寿州属县有安丰， 
唐贞元时县人董生召南隐居行义于其中。刺史不能荐， 
天子不闻名声。爵禄不及门，门外惟有吏， 
日来征租更索钱。嗟哉董生朝出耕夜归读古人书， 
尽日不得息。或山而樵，或水而渔。入厨具甘旨， 
上堂问起居。父母不戚戚，妻子不咨咨。嗟哉董生孝且慈， 
人不识，惟有天翁知，生祥下瑞无时期。家有狗乳出求食， 
鸡来哺其儿。啄啄庭中拾虫蚁，哺之不食鸣声悲。 
彷徨踯躅久不去，以翼来覆待狗归。嗟哉董生，谁将与俦？ 
时之人，夫妻相虐，兄弟为雠。食君之禄，而令父母愁。 
亦独何心，嗟哉董生无与俦。知



   卷337_25 【烽火】韩愈 

登高望烽火，谁谓塞尘飞。王城富且乐，曷不事光辉。 
勿言日已暮，相见恐行稀。愿君熟念此，秉烛夜中归。 
我歌宁自感，乃独泪沾衣。知



   卷337_26 【汴州乱二首】韩愈 

汴州城门朝不开，天狗堕地声如雷。健儿争夸杀留后， 
连屋累栋烧成灰。诸侯咫尺不能救，孤士何者自兴哀。主

母从子走者为谁，大夫夫人留后儿。昨日乘车骑大马， 
坐者起趋乘者下。庙堂不肯用干戈，呜呼奈汝母子何。古



   卷337_27 【利剑】韩愈 

利剑光耿耿，佩之使我无邪心。故人念我寡徒侣， 
持用赠我比知音。我心如冰剑如雪，不能刺谗夫， 
使我心腐剑锋折。决云中断开青天，噫！ 
剑与我俱变化归黄泉。斋



   卷337_28 【龊龊】韩愈 

龊龊当世士，所忧在饥寒。但见贱者悲，不闻贵者叹。 
大贤事业异，远抱非俗观。报国心皎洁，念时涕汍澜。 
妖姬坐左右，柔指发哀弹。酒肴虽日陈，感激宁为欢。 
秋阴欺白日，泥潦不少干。河堤决东郡，老弱随惊湍。 
天意固有属，谁能诘其端。愿辱太守荐，得充谏诤官。 
排云叫阊阖，披腹呈琅玕。致君岂无术，自进诚独难。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十八 
 
   
　 
　

　
 　



   卷338_1 【河之水二首寄子侄老成】韩愈 

河之水，去悠悠。我不如，水东流。我有孤侄在海陬， 
三年不见兮使我生忧。日复日，夜复夜。三年不见汝， 
使我鬓发未老而先化。斋

河之水，悠悠去。我不如，水东注。我有孤侄在海浦， 
三年不见兮使我心苦。采蕨于山，缗鱼于渊。我徂京师， 
不远其还。古



   卷338_2 【山石】韩愈 

山石荦确行径微，黄昏到寺蝙蝠飞。升堂坐阶新雨足， 
芭蕉叶大支子肥。僧言古壁佛画好，以火来照所见稀。 
铺床拂席置羹饭，疏粝亦足饱我饥。夜深静卧百虫绝， 
清月出岭光入扉。天明独去无道路，出入高下穷烟霏。 
山红涧碧纷烂漫，时见松枥皆十围。当流赤足蹋涧石， 
水声激激风吹衣。人生如此自可乐，岂必局束为人鞿。 
嗟哉吾党二三子，安得至老不更归。古



   卷338_3 【天星送杨凝郎中贺正】韩愈 

天星牢落鸡喔咿，仆夫起餐车载脂。正当穷冬寒未已， 
借问君子行安之。会朝元正无不至，受命上宰须及期。 
侍从近臣有虚位，公今此去归何时。古



   卷338_4 【汴泗交流赠张仆射（建封）】韩愈 

汴泗交流郡城角，筑场十步平如削。短垣三面缭逶迤， 
击鼓腾腾树赤旗。新秋朝凉未见日，公早结束来何为。 
分曹决胜约前定，百马攒蹄近相映。球惊杖奋合且离， 
红牛缨绂黄金羁。侧身转臂著马腹，霹雳应手神珠驰。 
超遥散漫两闲暇，挥霍纷纭争变化。发难得巧意气粗， 
欢声四合壮士呼。此诚习战非为剧，岂若安坐行良图。 
当今忠臣不可得，公马莫走须杀贼。古



   卷338_5 【忽忽】韩愈 

忽忽乎余未知生之为乐也，愿脱去而无因。 
安得长翮大翼如云生我身，乘风振奋出六合。 
绝浮尘，死生哀乐两相弃，是非得失付闲人。古



   卷338_6 【鸣雁】韩愈 

嗷嗷鸣雁鸣且飞，穷秋南去春北归。去寒就暖识所依， 
天长地阔栖息稀。风霜酸苦稻粱微，毛羽摧落身不肥。 
裴回反顾群侣违。哀鸣欲下洲渚非。江南水阔朝云多， 
草长沙软无网罗。闲飞静集鸣相和，违忧怀惠性匪他。 
凌风一举君谓何。主



   卷338_7 【龙移】韩愈 

天昏地黑蛟龙移，雷惊电激雄雌随。
清泉百丈化为土，鱼鳖枯死吁可悲。



   卷338_8 【雉带箭（此愈佐张仆射于徐，从猎而作也）】韩愈 

原头火烧静兀兀，野雉畏鹰出复没。将军欲以巧伏人， 
盘马弯弓惜不发。地形渐窄观者多，雉惊弓满劲箭加。 
冲人决起百馀尺，红翎白镞相倾斜。将军仰笑军吏贺， 
五色离披马前堕。斋



   卷338_9 【条山苍（中条山在黄河之西）】韩愈 

条山苍，河水黄。浪波沄沄去，松柏在山冈。知



   卷338_10 【赠郑兵曹】韩愈 

尊酒相逢十载前，君为壮夫我少年。尊酒相逢十载后， 
我为壮夫君白首。我材与世不相当，戢鳞委翅无复望。 
当今贤俊皆周行，君何为乎亦遑遑。杯行到君莫停手， 
破除万事无过酒。古



   卷338_11 【桃源图】韩愈 

神仙有无何渺茫，桃源之说诚荒唐。流水盘回山百转， 
生绡数幅垂中堂。武陵太守好事者，题封远寄南宫下。 
南宫先生忻得之，波涛入笔驱文辞。文工画妙各臻极， 
异境恍惚移于斯。架岩凿谷开宫室，接屋连墙千万日。 
嬴颠刘蹶了不闻，地坼天分非所恤。种桃处处惟开花。 
川原近远蒸红霞。初来犹自念乡邑，岁久此地还成家。 
渔舟之子来何所，物色相猜更问语。大蛇中断丧前王， 
群马南渡开新主。听终辞绝共凄然，自说经今六百年。 
当时万事皆眼见，不知几许犹流传。争持酒食来相馈， 
礼数不同樽俎异。月明伴宿玉堂空，骨冷魂清无梦寐。 
夜半金鸡啁哳鸣，火轮飞出客心惊。人间有累不可住， 
依然离别难为情。船开棹进一回顾，万里苍苍烟水暮。 
世俗宁知伪与真，至今传者武陵人。主



   卷338_12 【东方半明】韩愈 

东方半明大星没，独有太白配残月。嗟尔残月勿相疑， 
同光共影须臾期。残月晖晖，太白睒睒。 
鸡三号，更五点。主



   卷338_13 【赠唐衢】韩愈 

虎有爪兮牛有角，虎可搏兮牛可触。奈何君独抱奇材， 
手把锄犁饿空谷。当今天子急贤良，匦函朝出开明光。 
胡不上书自荐达，坐令四海如虞唐。主



   卷338_14 【贞女峡（在连州桂阳县，秦时有女子化石在东岸穴中）】韩愈 

江盘峡束春湍豪，风雷战斗鱼龙逃。悬流轰轰射水府， 
一泻百里翻云涛。漂船摆石万瓦裂，咫尺性命轻鸿毛。斋



   卷338_15 【赠侯喜】韩愈 

吾党侯生字叔d2，呼我持竿钓温水。平明鞭马出都门， 
尽日行行荆棘里。温水微茫绝又流，深如车辙阔容輈。 
虾蟆跳过雀儿浴，此纵有鱼何足求。我为侯生不能已， 
盘针擘粒投泥滓。晡时坚坐到黄昏，手倦目劳方一起。 
暂动还休未可期，虾行蛭渡似皆疑。举竿引线忽有得， 
一寸才分鳞与鬐。是日侯生与韩子，良久叹息相看悲。 
我今行事尽如此，此事正好为吾规。半世遑遑就举选， 
一名始得红颜衰。人间事势岂不见，徒自辛苦终何为。 
便当提携妻与子，南入箕颍无还时。叔d2君今气方锐， 
我言至切君勿嗤。君欲钓鱼须远去，大鱼岂肯居沮洳。古



   卷338_16 【古意】韩愈 

太华峰头玉井莲，开花十丈藕如船。冷比雪霜甘比蜜， 
一片入口沈痾痊。我欲求之不惮远，青壁无路难夤缘。 
安得长梯上摘实，下种七泽根株连。古



   卷338_17 【八月十五夜赠张功曹】韩愈 

纤云四卷天无河，清风吹空月舒波。沙平水息声影绝， 
一杯相属君当歌。君歌声酸辞且苦，不能听终泪如雨。 
洞庭连天九疑高，蛟龙出没猩鼯号。十生九死到官所， 
幽居默默如藏逃。下床畏蛇食畏药，海气湿蛰熏腥臊。 
昨者州前捶大鼓，嗣皇继圣登夔皋。赦书一日行万里， 
罪从大辟皆除死。迁者追回流者还，涤瑕荡垢清朝班。 
州家申名使家抑，坎轲只得移荆蛮。判司卑官不堪说， 
未免捶楚尘埃间。同时辈流多上道，天路幽险难追攀。 
君歌且休听我歌，我歌今与君殊科。一年明月今宵多， 
人生由命非由他。有酒不饮奈明何。知



   卷338_18 【谒衡岳庙遂宿岳寺题门楼】韩愈 

五岳祭秩皆三公，四方环镇嵩当中。火维地荒足妖怪， 
天假神柄专其雄。喷云泄雾藏半腹，虽有绝顶谁能穷。 
我来正逢秋雨节，阴气晦昧无清风。潜心默祷若有应， 
岂非正直能感通。须臾静扫众峰出，仰见突兀撑青空。 
紫盖连延接天柱，石廪腾掷堆祝融。森然魄动下马拜， 
松柏一径趋灵宫。粉墙丹柱动光彩，鬼物图画填青红。 
升阶伛偻荐脯酒，欲以菲薄明其衷。庙令老人识神意， 
睢盱侦伺能鞠躬。手持杯珓导我掷，云此最吉馀难同。 
窜逐蛮荒幸不死，衣食才足甘长终。侯王将相望久绝， 
神纵欲福难为功。夜投佛寺上高阁，星月掩映云朣胧。 
猿鸣钟动不知曙，杲杲寒日生于东。知



   卷338_19 【岣嵝山】韩愈 

岣嵝山尖神禹碑，字青石赤形模奇。科斗拳身薤倒披， 
鸾飘凤泊拿虎螭。事严迹秘鬼莫窥，道人独上偶见之， 
我来咨嗟涕涟洏。千搜万索何处有，森森绿树猿猱悲。知



   卷338_20 【永贞行】韩愈 

君不见太皇谅阴未出令，小人乘时偷国柄。 
北军百万虎与貔，天子自将非他师。一朝夺印付私党， 
懔懔朝士何能为。狐鸣枭噪争署置，睗睒跳踉相妩媚。 
夜作诏书朝拜官，超资越序曾无难。公然白日受贿赂， 
火齐磊落堆金盘。元臣故老不敢语，昼卧涕泣何汍澜。 
董贤三公谁复惜，侯景九锡行可叹。国家功高德且厚， 
天位未许庸夫干。嗣皇卓荦信英主，文如太宗武高祖。 
膺图受禅登明堂，共流幽州鲧死羽。四门肃穆贤俊登， 
数君匪亲岂其朋。郎官清要为世称，荒郡迫野嗟可矜。 
湖波连天日相腾，蛮俗生梗瘴疠烝。江氛岭祲昏若凝， 
一蛇两头见未曾。怪鸟鸣唤令人憎，蛊虫群飞夜扑灯。 
雄虺毒螫堕股肱，食中置药肝心崩。左右使令诈难凭， 
慎勿浪信常兢兢。吾尝同僚情可胜，具书目见非妄征， 
嗟尔既往宜为惩。主



   卷338_21 【洞庭湖阻风赠张十一署（时自阳山徙掾江陵）】韩愈 

十月阴气盛，北风无时休。苍茫洞庭岸，与子维双舟。 
雾雨晦争泄，波涛怒相投。犬鸡断四听，粮绝谁与谋。 
相去不容步，险如碍山丘。清谈可以饱，梦想接无由。 
男女喧左右，饥啼但啾啾。非怀北归兴，何用胜羁愁。 
云外有白日，寒光自悠悠。能令暂开霁，过是吾无求。古



   卷338_22 【李花赠张十一署（或作李有花）】韩愈 

江陵城西二月尾，花不见桃惟见李。风揉雨练雪羞比， 
波涛翻空杳无涘。君知此处花何似，白花倒烛天夜明， 
群鸡惊鸣官吏起。金乌海底初飞来，朱辉散射青霞开。 
迷魂乱眼看不得，照耀万树繁如堆。念昔少年著游燕， 
对花岂省曾辞杯。自从流落忧感集，欲去未到先思回。 
只今四十已如此，后日更老谁论哉。力携一尊独就醉， 
不忍虚掷委黄埃。古



   卷338_23 【杏花】韩愈 

居邻北郭古寺空，杏花两株能白红。曲江满园不可到， 
看此宁避雨与风。二年流窜出岭外，所见草木多异同。 
冬寒不严地恒泄，阳气发乱无全功。浮花浪蕊镇长有， 
才开还落瘴雾中。山榴踯躅少意思，照耀黄紫徒为丛。 
鹧鸪钩輈猿叫歇，杳杳深谷攒青枫。岂如此树一来玩， 
若在京国情何穷。今旦胡为忽惆怅，万片飘泊随西东。 
明年更发应更好，道人莫忘邻家翁。古



   卷338_24 【感春四首】韩愈 

我所思兮在何所，情多地遐兮遍处处。东西南北皆欲往， 
千江隔兮万山阻。春风吹园杂花开，朝日照屋百鸟语。 
三杯取醉不复论，一生长恨奈何许。古

皇天平分成四时，春气漫诞最可悲。杂花妆林草盖地， 
白日坐上倾天维。蜂喧鸟咽留不得，红萼万片从风吹。 
岂如秋霜虽惨冽，摧落老物谁惜之。为此径须沽酒饮， 
自外天地弃不疑。近怜李杜无检束，烂漫长醉多文辞。 
屈原离骚二十五，不肯餔啜糟与醨。惜哉此子巧言语， 
不到圣处宁非痴。幸逢尧舜明四目，条理品汇皆得宜。 
平明出门暮归舍，酩酊马上知为谁。知

朝骑一马出，暝就一床卧。诗书渐欲抛，节行久已惰。 
冠欹感发秃，语误惊齿堕。孤负平生心，已矣知何奈。斋

我恨不如江头人，长网横江遮紫鳞。独宿荒陂射凫雁， 
卖纳租赋官不嗔。归来欢笑对妻子，衣食自给宁羞贫。 
今者无端读书史，智慧只足劳精神。画蛇著足无处用， 
两鬓霜白趋埃尘。乾愁漫解坐自累，与众异趣谁相亲。 
数杯浇肠虽暂醉，皎皎万虑醒还新。百年未满不得死， 
且可勤买抛青春。知



   卷338_25 【寒食日出游】韩愈 

李花初发君始病，我往看君花转盛。走马城西惆怅归， 
不忍千株雪相映。迩来又见桃与梨，交开红白如争竞。 
可怜物色阻携手，空展霜缣吟九咏。纷纷落尽泥与尘， 
不共新妆比端正。桐华最晚今已繁，君不强起时难更。 
关山远别固其理，寸步难见始知命。忆昔与君同贬官， 
夜渡洞庭看斗柄。岂料生还得一处，引袖拭泪悲且庆。 
各言生死两追随，直置心亲无貌敬。念君又署南荒吏， 
路指鬼门幽且夐。三公尽是知音人，曷不荐贤陛下圣。 
囊空甑倒谁救之，我今一食日还并。自然忧气损天和， 
安得康强保天性。断鹤两翅鸣何哀，絷骥四足气空横。 
今朝寒食行野外，绿杨匝岸蒲生迸。宋玉庭边不见人， 
轻浪参差鱼动镜。自嗟孤贱足瑕疵，特见放纵荷宽政。 
饮酒宁嫌盏底深，题诗尚倚笔锋劲。明宵故欲相就醉， 
有月莫愁当火令。主



   卷338_26 【忆昨行和张十一】韩愈 

忆昨夹钟之吕初吹灰，上公礼罢元侯回。车载牲牢瓮舁酒， 
并召宾客延邹枚。腰金首翠光照耀，丝竹迥发清以哀。 
青天白日花草丽，玉斝屡举倾金罍。张君名声座所属， 
起舞先醉长松摧。宿酲未解旧痁作，深室静卧闻风雷。 
自期殒命在春序，屈指数日怜婴孩。危辞苦语感我耳， 
泪落不掩何漼漼。念昔从君渡湘水，大帆夜划穷高桅。 
阳山鸟路出临武，驿马拒地驱频隤。践蛇茹蛊不择死， 
忽有飞诏从天来。伾文未揃崖州炽，虽得赦宥恒愁猜。 
近者三奸悉破碎，羽窟无底幽黄能。眼中了了见乡国， 
知有归日眉方开。今君纵署天涯吏，投檄北去何难哉。 
无妄之忧勿药喜，一善自足禳千灾。头轻目朗肌骨健， 
古剑新劚磨尘埃。殃消祸散百福并，从此直至耇与鲐。 
嵩山东头伊洛岸，胜事不假须穿栽。君当先行我待满， 
沮溺可继穷年推。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百三十九 
 
   
　 
　

　
 　



   卷339_1 【刘生诗】韩愈 

生名师命其姓刘，自少轩轾非常俦。弃家如遗来远游， 
东走梁宋暨扬州。遂凌大江极东陬，洪涛舂天禹穴幽。 
越女一笑三年留，南逾横岭入炎州。青鲸高磨波山浮， 
怪魅炫曜堆蛟虬。山cd讙噪猩猩游，毒气烁体黄膏流。 
问胡不归良有由，美酒倾水炙肥牛。妖歌慢舞烂不收， 
倒心回肠为青眸。千金邀顾不可酬，乃独遇之尽绸缪。 
瞥然一饷成十秋，昔须未生今白头。五管历遍无贤侯， 
回望万里还家羞。阳山穷邑惟猿猴，手持钓竿远相投。 
我为罗列陈前修，芟蒿斩蓬利锄耰。天星回环数才周， 
文学穰穰囷仓稠。车轻御良马力优，咄哉识路行勿休， 
往取将相酬恩雠。主



   卷339_2 【郑群赠簟】韩愈 

蕲州笛竹天下知，郑君所宝尤瑰奇。携来当昼不得卧， 
一府传看黄琉璃。体坚色净又藏节，尽眼凝滑无瑕疵。 
法曹贫贱众所易，腰腹空大何能为，自从五月困暑湿， 
如坐深甑遭蒸炊。手磨袖拂心语口，慢肤多汗真相宜。 
日暮归来独惆怅，有卖直欲倾家资。谁谓故人知我意， 
卷送八尺含风漪。呼奴扫地铺未了，光彩照耀惊童儿。 
青蝇侧翅蚤虱避，肃肃疑有清飙吹。倒身甘寝百疾愈， 
却愿天日恒炎曦。明珠青玉不足报，赠子相好无时衰。知



   卷339_3 【丰陵行（顺宗陵也，在富平县东北三十里）】韩愈 

羽卫煌煌一百里，晓出都门葬天子。群臣杂沓驰后先， 
宫官穰穰来不已。是时新秋七月初，金神按节炎气除。 
清风飘飘轻雨洒，偃蹇旗旆卷以舒。逾梁下坂笳鼓咽， 
嵽嵲遂走玄宫闾。哭声訇天百鸟噪，幽坎昼闭空灵舆。 
皇帝孝心深且远，资送礼备无赢馀。设官置卫锁嫔妓， 
供养朝夕象平居。臣闻神道尚清净，三代旧制存诸书。 
墓藏庙祭不可乱，欲言非职知何如。知



   卷339_4 【游青龙寺赠崔大补阙（寺在京城南门之东）】韩愈 

秋灰初吹季月管，日出卯南晖景短。友生招我佛寺行， 
正值万株红叶满。光华闪壁见神鬼，赫赫炎官张火伞。 
然云烧树火实骈，金乌下啄赪虬卵。魂翻眼倒忘处所， 
赤气冲融无间断。有如流传上古时，九轮照烛乾坤旱。 
二三道士席其间，灵液屡进玻黎碗。忽惊颜色变韶稚， 
却信灵仙非怪诞。桃源迷路竟茫茫，枣下悲歌徒纂纂。 
前年岭隅乡思发，踯躅成山开不算。去岁羁帆湘水明， 
霜枫千里随归伴。猿呼鼯啸鹧鸪啼，恻耳酸肠难濯浣。 
思君携手安能得，今者相从敢辞懒。由来钝騃寡参寻， 
况是儒官饱闲散。惟君与我同怀抱，锄去陵谷置平坦。 
年少得途未要忙，时清谏疏尤宜罕。何人有酒身无事， 
谁家多竹门可款。须知节候即风寒，幸及亭午犹妍暖。 
南山逼冬转清瘦，刻画圭角出崖窾。当忧复被冰雪埋， 
汲汲来窥戒迟缓。主



   卷339_5 【赠崔立之评事（崔斯立，字立之，博陵人）】韩愈 

崔侯文章苦捷敏，高浪驾天输不尽。曾从关外来上都， 
随身卷轴车连轸。朝为百赋犹郁怒，暮作千诗转遒紧。 
摇毫掷简自不供，顷刻青红浮海蜃。才豪气猛易语言， 
往往蛟螭杂蝼蚓。知音自古称难遇，世俗乍见那妨哂。 
勿嫌法官未登朝，犹胜赤尉长趋尹。时命虽乖心转壮， 
技能虚富家逾窘。念昔尘埃两相逢，争名龃龉持矛楯。 
子时专场夸觜距，余始张军严韅靷。尔来但欲保封疆， 
莫学庞涓怯孙膑。窜逐新归厌闻闹，齿发早衰嗟可闵。 
频蒙怨句刺弃遗，岂有闲官敢推引。深藏箧笥时一发， 
戢戢已多如束笋。可怜无益费精神，有似黄金掷虚牝。 
当今圣人求侍从，拔擢杞梓收楛箘。东马严徐已奋飞， 
枚皋即召穷且忍。复闻王师西讨蜀，霜风冽冽摧朝菌。 
走章驰檄在得贤，燕雀纷拏要鹰隼。窃料二途必处一， 
岂比恒人长蠢蠢。劝君韬养待征招，不用雕琢愁肝肾。 
墙根菊花好沽酒，钱帛纵空衣可准。晖晖檐日暖且鲜， 
摵摵井梧疏更殒。高士例须怜曲蘖，丈夫终莫生畦畛。 
能来取醉任喧呼，死后贤愚俱泯泯。古



   卷339_6 【送区弘南归】韩愈 

穆昔南征军不归，虫沙猿鹤伏以飞。汹汹洞庭莽翠微， 
九疑镵天荒是非。野有象犀水贝玑，分散百宝人士稀。 
我迁于南日周围，来见者众莫依俙。爰有区子荧荧晖， 
观以彝训或从违。我念前人譬葑菲，落以斧引以纆徽。 
虽有不逮驱騑騑，或采于薄渔于矶。服役不辱言不讥， 
从我荆州来京畿。离其母妻绝因依，嗟我道不能自肥。 
子虽勤苦终何希，王都观阙双巍巍。腾蹋众骏事鞍鞿， 
佩服上色紫与绯。独子之节可嗟唏，母附书至妻寄衣。 
开书拆衣泪痕晞，虽不敕还情庶几。朝暮盘羞恻庭闱， 
幽房无人感伊威。人生此难馀可祈，子去矣时若发机。 
蜃沉海底气升霏，彩雉野伏朝扇翚。处子窈窕王所妃， 
苟有令德隐不腓。况今天子铺德威，蔽能者诛荐受禨。 
出送抚背我涕挥，行行正直慎脂韦。业成志树来颀颀， 
我当为子言天扉。知



   卷339_7 【三星行】韩愈 

我生之辰，月宿南斗。牛奋其角，箕张其口。 
牛不见服箱，斗不挹酒浆。箕独有神灵，无时停簸扬。 
无善名已闻，无恶声已讙。名声相乘除，得少失有馀。 
三星各在天，什伍东西陈。嗟汝牛与斗，汝独不能神。古



   卷339_8 【剥啄行】韩愈 

剥剥啄啄，有客至门。我不出应，客去而嗔。从者语我， 
子胡为然。我不厌客，困于语言。欲不出纳，以堙其源。 
空堂幽幽，有秸有莞。门以两板，丛书于间。窅窅深堑， 
其墉甚完。彼宁可隳，此不可干。从者语我，嗟子诚难。 
子虽云尔，其口益蕃。我为子谋，有万其全。凡今之人， 
急名与官。子不引去，与为波澜。虽不开口，虽不开关。 
变化咀嚼，有鬼有神。今去不勇，其如后艰。我谢再拜， 
汝无复云。往追不及，来不有年。斋



   卷339_9 【青青水中蒲三首】韩愈 

青青水中蒲，下有一双鱼。君今上陇去，我在与谁居。知

青青水中蒲，长在水中居。寄语浮萍草，相随我不如。古

青青水中蒲，叶短不出水。妇人不下堂，行子在万里。斋



   卷339_10 【孟东野失子】韩愈 

失子将何尤，吾将上尤天。女实主下人，与夺一何偏。 
彼于女何有，乃令蕃且延。此独何罪辜，生死旬日间。 
上呼无时闻，滴地泪到泉。地祇为之悲，瑟缩久不安。 
乃呼大灵龟，骑云款天门。问天主下人，薄厚胡不均。 
天曰天地人，由来不相关。吾悬日与月，吾系星与辰。 
日月相噬啮，星辰踣而颠。吾不女之罪，知非女由因。 
且物各有分，孰能使之然。有子与无子，祸福未可原。 
鱼子满母腹，一一欲谁怜。细腰不自乳，举族常孤鳏。 
鸱枭啄母脑，母死子始翻。蝮蛇生子时，坼裂肠与肝。 
好子虽云好，未还恩与勤。恶子不可说，鸱枭蝮蛇然。 
有子且勿喜，无子固勿叹。上圣不待教，贤闻语而迁。 
下愚闻语惑，虽教无由悛。大灵顿头受，即日以命还。 
地祇谓大灵，女往告其人。东野夜得梦，有夫玄衣巾。 
闯然入其户，三称天之言。再拜谢玄夫，收悲以欢忻。古



   卷339_11 【陆浑山火和皇甫湜用其韵（湜时为陆浑尉）】韩愈 

皇甫补官古贲浑，时当玄冬泽乾源。山狂谷很相吐吞， 
风怒不休何轩轩。摆磨出火以自燔，有声夜中惊莫原。 
天跳地踔颠乾坤，赫赫上照穷崖垠。截然高周烧四垣， 
神焦鬼烂无逃门。三光弛隳不复暾，虎熊麋猪逮猴猿。 
水龙鼍龟鱼与鼋，鸦鸱雕鹰雉鹄鹍。燖炰煨爊孰飞奔， 
祝融告休酌卑尊，错陈齐玫辟华园，芙蓉披猖塞鲜繁。 
千钟万鼓咽耳喧。攒杂啾嚄沸篪埙，彤幢绛旃紫纛幡。 
炎官热属朱冠裈，髹其肉皮通髀臀。颓胸垤腹车掀辕， 
缇颜靺股豹两鞬。霞车虹靷日毂轓，丹蕤縓盖绯繙fH。 
红帷赤幕罗脤膰，fI池波风肉陵屯。谽呀钜壑颇黎盆， 
豆登五山瀛四尊。熙熙釂酬笑语言，雷公擘山海水翻。 
齿牙嚼啮舌腭反，电光ze磹赪目fu，顼冥收威避玄根，
斥弃舆马背厥孙。缩身潜喘拳肩跟，君臣相怜加爱恩。 
命黑螭侦焚其元，天阙悠悠不可援。梦通上帝血面论， 
侧身欲进叱于阍。帝赐九河湔涕痕，又诏巫阳反其魂。 
徐命之前问何冤，火行于冬古所存。我如禁之绝其飧， 
女丁妇壬传世婚。一朝结雠奈后昆，时行当反慎藏蹲。 
视桃著花可小骞，月及申酉利复怨。助汝五龙从九鲲， 
溺厥邑囚之昆仑。皇甫作诗止睡昏，辞夸出真遂上焚。 
要余和增怪又烦，虽欲悔舌不可扪。斋



   卷339_21 【县斋读书（在阳山作）】韩愈 

出宰山水县，读书松桂林。萧条捐末事，邂逅得初心。 
哀狖醒俗耳，清泉洁尘襟。诗成有共赋，酒熟无孤斟。 
青竹时默钓，白云日幽寻。南方本多毒，北客恒惧侵。 
谪谴甘自守，滞留愧难任。投章类缟带，伫答逾兼金。主



   卷339_22 【新竹】韩愈 

笋添南阶竹，日日成清閟。缥节已储霜，黄苞犹掩翠。 
出栏抽五六，当户罗三四。高标陵秋严，贞色夺春媚。 
稀生巧补林，并出疑争地。纵横乍依行，烂熳忽无次。 
风枝未飘吹，露粉先涵泪。何人可携玩，清景空瞪视。知



   卷339_23 【晚菊】韩愈 

少年饮酒时，踊跃见菊花。今来不复饮，每见恒咨嗟。 
伫立摘满手，行行把归家。此时无与语，弃置奈悲何。主



   卷339_24 【落齿】韩愈 

去年落一牙，今年落一齿。俄然落六七，落势殊未已。 
馀存皆动摇，尽落应始止。忆初落一时，但念豁可耻。 
及至落二三，始忧衰即死。每一将落时，懔懔恒在已。 
叉牙妨食物，颠倒怯漱水。终焉舍我落，意与崩山比。 
今来落既熟，见落空相似。馀存二十馀，次第知落矣。 
倘常岁落一，自足支两纪。如其落并空，与渐亦同指。 
人言齿之落，寿命理难恃。我言生有涯，长短俱死尔。 
人言齿之豁，左右惊谛视。我言庄周云，水雁各有喜。 
语讹默固好，嚼废软还美。因歌遂成诗，持用诧妻子。古



   卷339_25 【哭杨兵部凝陆歙州参】韩愈 

人皆期七十，才半岂蹉跎。并出知己泪，自然白发多。 
晨兴为谁恸，还坐久滂沱。论文与晤语，已矣可如何。知



   卷339_26 【苦寒】韩愈 

四时各平分，一气不可兼。隆寒夺春序，颛顼固不廉。 
太昊弛维纲，畏避但守谦。遂令黄泉下，萌牙夭句尖。 
草木不复抽，百味失苦甜。凶飙搅宇宙，铓刃甚割砭。 
日月虽云尊，不能活乌蟾。羲和送日出，恇怯频窥觇。 
炎帝持祝融，呵嘘不相炎。而我当此时，恩光何由沾。 
肌肤生鳞甲，衣被如刀镰。气寒鼻莫嗅，血冻指不拈。 
浊醪沸入喉，口角如衔箝。将持匕箸食，触指如排签。 
侵炉不觉暖，炽炭屡已添。探汤无所益，何况纩与缣。 
虎豹僵穴中，蛟螭死幽潜。荧惑丧缠次，六龙冰脱髯。 
芒砀大包内，生类恐尽歼。啾啾窗间雀，不知已微纤。 
举头仰天鸣，所愿晷刻淹。不如弹射死，却得亲炰燖。 
鸾皇苟不存，尔固不在占。其馀蠢动俦，俱死谁恩嫌。 
伊我称最灵，不能女覆苫。悲哀激愤叹，五藏难安恬。 
中宵倚墙立，淫泪何渐渐。天王哀无辜，惠我下顾瞻。 
褰旒去耳纩，调和进梅盐。贤能日登御，黜彼傲与憸。 
生风吹死气，豁达如褰帘。悬乳零落堕，晨光入前檐。 
雪霜顿销释，土脉膏且黏。岂徒兰蕙荣，施及艾与蒹。 
日萼行铄铄，风条坐襜襜。天乎苟其能，吾死意亦厌。主



   卷339_27 【和虞部卢四酬翰林钱七赤藤杖歌（元和四年作）】韩愈 

赤藤为杖世未窥，台郎始携自滇池。滇王扫宫避使者， 
跪进再拜语嗢咿。绳桥拄过免倾堕，性命造次蒙扶持。 
途经百国皆莫识，君臣聚观逐旌麾。共传滇神出水献， 
赤龙拔须血淋漓。又云羲和操火鞭，暝到西极睡所遗。 
几重包裹自题署，不以珍怪夸荒夷。归来捧赠同舍子， 
浮光照手欲把疑。空堂昼眠倚牖户，飞电著壁搜蛟螭。 
南宫清深禁闱密，唱和有类吹埙篪。妍辞丽句不可继， 
见寄聊且慰分司。知



   卷339_28 【崔十六少府摄伊阳，以诗及书见投，因酬三十韵】韩愈 

崔君初来时，相识颇未惯。但闻赤县尉，不比博士慢。 
赁屋得连墙，往来忻莫间。我时亦新居，触事苦难办。 
蔬飧要同吃，破袄请来绽。谓言安堵后，贷借更何患。 
不知孤遗多，举族仰薄宦。有时未朝餐，得米日已晏。 
隔墙闻讙呼，众口极鹅雁。前计顿乖张，居然见真赝。 
娇儿好眉眼，袴脚冻两骭。捧书随诸兄，累累两角丱。 
冬惟茹寒齑，秋始识瓜瓣。问之不言饥，饫若厌刍豢。 
才名三十年，久合居给谏。白头趋走里，闭口绝谤讪。 
府公旧同袍，拔擢宰山涧。寄诗杂诙俳，有类说鹏鷃。 
上言酒味酸，冬衣竟未擐。下言人吏稀，惟足彪与虥。 
又言致猪鹿，此语乃善幻。三年国子师，肠肚习藜苋。 
况住洛之涯，鲂鳟可罩汕。肯效屠门嚼，久嫌弋者篡。 
谋拙日焦拳，活计似锄刬。男寒涩诗书，妻瘦剩腰襻。 
为官不事职，厥罪在欺谩。行当自劾去，渔钓老葭薍。 
岁穷寒气骄，冰雪滑磴栈。音问难屡通，何由觌清盼。知



   卷339_29 【送侯参谋赴河中幕（侯继时从王谔辟）】韩愈 

忆昔初及第，各以少年称。君颐始生须，我齿清如冰。 
尔时心气壮，百事谓己能。一别讵几何，忽如隔晨兴。 
我齿豁可鄙，君颜老可憎。相逢风尘中，相视迭嗟矜。 
幸同学省官，末路再得朋。东司绝教授，游宴以为恒。 
秋渔荫密树，夜博然明灯。雪径抵樵叟，风廊折谈僧。 
陆浑桃花间，有汤沸如烝。三月崧少步，踯躅红千层。 
洲沙厌晚坐，岭壁穷晨升。沈冥不计日，为乐不可胜。 
迁满一已异，乖离坐难凭。行行事结束，人马何蹻腾。 
感激生胆勇，从军岂尝曾。洸洸司徒公，天子爪与肱。 
提师十万馀，四海钦风棱。河北兵未进，蔡州帅新薨。 
曷不请扫除，活彼黎与烝。鄙夫诚怯弱，受恩愧徒弘。 
犹思脱儒冠，弃死取先登。又欲面言事，上书求诏征。 
侵官固非是，妄作谴可惩。惟当待责免，耕劚归沟塍。 
今君得所附，势若脱鞲鹰。檄笔无与让，幕谋识其膺。 
收绩开史牒，翰飞逐溟鹏。男儿贵立事，流景不可乘。 
岁老阴沴作，云颓雪翻崩。别袖拂洛水，征车转崤陵。 
勤勤酒不进，勉勉恨已仍。送君出门归，愁肠若牵绳。 
默坐念语笑，痴如遇寒蝇。策马谁可适，晤言谁为应。 
席尘惜不扫，残尊对空凝。信知后会时，日月屡环縆。 
生期理行役，欢绪绝难承。寄书惟在频，无吝简与缯。古



   卷339_30 【东都遇春】韩愈 

少年气真狂，有意与春竞。行逢二三月，九州花相映。 
川原晓服鲜，桃李晨妆靓。荒乘不知疲，醉死岂辞病。 
饮啖惟所便，文章倚豪横。尔来曾几时，白发忽满镜。 
旧游喜乖张，新辈足嘲评。心肠一变化，羞见时节盛。 
得闲无所作，贵欲辞视听。深居疑避仇，默卧如当暝。 
朝曦入牖来，鸟唤昏不醒。为生鄙计算，盐米告屡罄。 
坐疲都忘起，冠侧懒复正。幸蒙东都官，获离机与阱。 
乖慵遭傲僻，渐染生弊性。既去焉能追，有来犹莫骋。 
有船魏王池，往往纵孤泳。水容与天色，此处皆绿净。 
岸树共纷披，渚牙相纬经。怀归苦不果，即事取幽迸。 
贪求匪名利，所得亦已并。悠悠度朝昏，落落捐季孟。 
群公一何贤，上戴天子圣。谋谟收禹绩，四面出雄劲。 
转输非不勤，稽逋有军令。在庭百执事，奉职各祗敬。 
我独胡为哉，坐与亿兆庆。譬如笼中鸟，仰给活性命。 
为诗告友生，负愧终究竟。古



   卷339_31 【感春五首（分司东都作）】韩愈 

辛夷高花最先开，青天露坐始此回。已呼孺人戛鸣瑟， 
更遣稚子传清杯。选壮军兴不为用，坐狂朝论无由陪。 
如今到死得闲处，还有诗赋歌康哉。古

洛阳东风几时来，川波岸柳春全回。宫门一锁不复启， 
虽有九陌无尘埃。策马上桥朝日出，楼阙赤白正崔嵬。 
孤吟屡阕莫与和，寸恨至短谁能裁。知

春田可耕时已催，王师北讨何当回。放车载草农事济， 
战马苦饥谁念哉。蔡州纳节旧将死，起居谏议联翩来。 
朝廷未省有遗策，肯不垂意瓶与罍。主

前随杜尹拜表回，笑言溢口何欢咍。孔丞别我适临汝， 
风骨峭峻遗尘埃。音容不接只隔夜，凶讣讵可相寻来。 
天公高居鬼神恶，欲保性命诚难哉。斋

辛夷花房忽全开，将衰正盛须频来。清晨辉辉烛霞日， 
薄暮耿耿和烟埃。朝明夕暗已足叹，况乃满地成摧颓。 
迎繁送谢别有意，谁肯留恋少环回。古



   卷339_32 【酬裴十六功曹巡府西驿途中见寄】韩愈 

相公罢论道，聿至活东人。御史坐言事，作吏府中尘。 
遂令河南治，今古无俦伦。四海日富庶，道途隘蹄轮。 
府西三百里，候馆同鱼鳞。相公谓御史，劳子去自巡。 
是时山水秋，光景何鲜新。哀鸿鸣清耳，宿雾褰高旻。 
遗我行旅诗，轩轩有风神。譬如黄金盘，照耀荆璞真。 
我来亦已幸，事贤友其仁。持竿洛水侧，孤坐屡穷辰。 
多才自劳苦，无用只因循。辞免期匪远，行行及山春。古



   卷339_33 【燕河南府秀才得生字】韩愈 

吾皇绍祖烈，天下再太平。诏下诸郡国，岁贡乡曲英。 
元和五年冬，房公尹东京。功曹上言公，是月当登名。 
乃选二十县，试官得鸿生。群儒负己材，相贺简择精。 
怒起簸羽翮，引吭吐铿轰。此都自周公，文章继名声。 
自非绝殊尤，难使耳目惊。今者遭震薄，不能出声鸣。 
鄙夫忝县尹，愧栗难为情。惟求文章写，不敢妒与争。 
还家敕妻儿，具此煎炰烹。柿红蒲萄紫，肴果相扶檠。 
芳荼出蜀门，好酒浓且清。何能充欢燕，庶以露厥诚。 
昨闻诏书下，权公作邦桢。文人得其职，文道当大行。 
阴风搅短日，冷雨涩不晴。勉哉戒徒驭，家国迟子荣。知



   卷339_34 【送李翱】韩愈 

广州万里途，山重江逶迤。行行何时到，谁能定归期。 
揖我出门去，颜色异恒时。虽云有追送，足迹绝自兹。 
人生一世间，不自张与弛。譬如浮江木，纵横岂自知。 
宁怀别时苦，勿作别后思。古



   卷339_35 【送石洪处士赴河阳幕得起字】韩愈 

长把种树书，人云避世士。忽骑将军马，自号报恩子。 
风云入壮怀，泉石别幽耳。钜鹿师欲老，常山险犹恃。 
岂惟彼相忧，固是吾徒耻。去去事方急，酒行可以起。古



   卷339_36 【送湖南李正字归】韩愈 

长沙入楚深，洞庭值秋晚。人随鸿雁少，江共蒹葭远。 
历历余所经，悠悠子当返。孤游怀耿介，旅宿梦婉娩。 
风土稍殊音，鱼虾日异饭。亲交俱在此，谁与同息偃。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十 
 
   
　 
　

　
 　



   卷340_1 【辛卯年雪】韩愈 

元和六年春，寒气不肯归。河南二月末，雪花一尺围。 
崩腾相排拶，龙凤交横飞。波涛何飘扬，天风吹幡旂。 
白帝盛羽卫，鬖髿振裳衣。白霓先启途，从以万玉妃。 
翕翕陵厚载，哗哗弄阴机。生平未曾见，何暇议是非。 
或云丰年祥，饱食可庶几。善祷吾所慕，谁言寸诚微。知



   卷340_2 【醉留东野】韩愈 

昔年因读李白杜甫诗，长恨二人不相从。吾与东野生并世， 
如何复蹑二子踪。东野不得官，白首夸龙钟。韩子稍奸黠， 
自惭青蒿倚长松。低头拜东野，原得终始如駏蛩。 
东野不回头，有如寸筳撞巨钟。我愿身为云， 
东野变为龙。四方上下逐东野，虽有离别无由逢。斋



   卷340_3 【李花二首】韩愈 

平旦入西园，梨花数株若矜夸。旁有一株李， 
颜色惨惨似含嗟。问之不肯道所以，独绕百匝至日斜。 
忽忆前时经此树，正见芳意初萌牙。奈何趁酒不省录， 
不见玉枝攒霜葩。泫然为汝下雨泪，无由反旆羲和车。 
东风来吹不解颜，苍茫夜气生相遮。冰盘夏荐碧实脆， 
斥去不御惭其花。古

当春天地争奢华，洛阳园苑尤纷拏。谁将平地万堆雪， 
剪刻作此连天花。日光赤色照未好，明月暂入都交加。 
夜领张彻投卢仝，乘云共至玉皇家。长姬香御四罗列， 
缟裙练帨无等差。静濯明妆有所奉，顾我未肯置齿牙。 
清寒莹骨肝胆醒，一生思虑无由邪。斋



   卷340_4 【招杨之罘】韩愈 

柏生两石间，万岁终不大。野马不识人，难以驾车盖。 
柏移就平地，马羁入厩中。马思自由悲，柏有伤根容。 
伤根柏不死，千丈日以至。马悲罢还乐，振迅矜鞍辔。 
之罘南山来，文字得我惊。馆置使读书，日有求归声。 
我令之罘归，失得柏与马。之罘别我去，计出柏马下。 
我自之罘归，入门思而悲。之罘别我去，能不思我为。 
洒扫县中居，引水经竹间。嚣哗所不及，何异山中闲。 
前陈百家书，食有肉与鱼。先王遗文章，缀缉实在余。 
礼称独学陋，易贵不远复。作诗招之罘，晨夕抱饥渴。知



   卷340_5 【寄卢仝（宪宗元和六年河南令时作）】韩愈 

玉川先生洛城里，破屋数间而已矣。一奴长须不裹头， 
一婢赤脚老无齿。辛勤奉养十馀人，上有慈亲下妻子。 
先生结发憎俗徒，闭门不出动一纪。至今邻僧乞米送， 
仆忝县尹能不耻。俸钱供给公私馀，时致薄少助祭祀。 
劝参留守谒大尹，言语才及辄掩耳。水北山人得名声， 
去年去作幕下士。水南山人又继往，鞍马仆从塞闾里。 
少室山人索价高，两以谏官征不起。彼皆刺口论世事， 
有力未免遭驱使。先生事业不可量，惟用法律自绳己。 
春秋三传束高阁，独抱遗经穷终始。往年弄笔嘲同异， 
怪辞惊众谤不已。近来自说寻坦途。犹上虚空跨绿駬。 
去年生儿名添丁，意令与国充耘耔。国家丁口连四海， 
岂无农夫亲耒耜。先生抱才终大用，宰相未许终不仕。 
假如不在陈力列，立言垂范亦足恃。苗裔当蒙十世宥， 
岂谓贻厥无基阯。故知忠孝生天性，洁身乱伦定足拟。 
昨晚长须来下状，隔墙恶少恶难似。每骑屋山下窥阚， 
浑舍惊怕走折趾。凭依婚媾欺官吏，不信令行能禁止。 
先生受屈未曾语，忽此来告良有以。嗟我身为赤县令， 
操权不用欲何俟。立召贼曹呼伍伯，尽取鼠辈尸诸市。 
先生又遣长须来，如此处置非所喜。况又时当长养节， 
都邑未可猛政理。先生固是余所畏，度量不敢窥涯涘。 
放纵是谁之过欤，效尤戮仆愧前史。买羊沽酒谢不敏， 
偶逢明月曜桃李。先生有意许降临，更遣长须致双鲤。主



   卷340_6 【酬司门卢四兄云夫院长望秋作】韩愈 

长安雨洗新秋出，极目寒镜开尘函。终南晓望蹋龙尾， 
倚天更觉青巉巉。自知短浅无所补，从事久此穿朝衫。 
归来得便即游览，暂似壮马脱重衔。曲江荷花盖十里， 
江湖生目思莫缄。乐游下瞩无远近，绿槐萍合不可芟。 
白首寓居谁借问，平地寸步扃云岩。云夫吾兄有狂气， 
嗜好与俗殊酸咸。日来省我不肯去，论诗说赋相喃喃。 
望秋一章已惊绝，犹言低抑避谤谗。若使乘酣骋雄怪， 
造化何以当镌劖。嗟我小生值强伴，怯胆变勇神明鉴。 
驰坑跨谷终未悔，为利而止真贪馋。高揖群公谢名誉， 
远追甫白感至諴。楼头完月不共宿，其奈就缺行攕攕。斋



   卷340_7 【谁氏子】韩愈 

非痴非狂谁氏子，去入王屋称道士。白头老母遮门啼， 
挽断衫袖留不止。翠眉新妇年二十，载送还家哭穿市。 
或云欲学吹凤笙，所慕灵妃媲萧史。又云时俗轻寻常， 
力行险怪取贵仕。神仙虽然有传说，知者尽知其妄矣。 
圣君贤相安可欺，乾死穷山竟何俟。呜呼余心诚岂弟， 
愿往教诲究终始。罚一劝百政之经，不从而诛未晚耳。 
谁其友亲能哀怜，写吾此诗持送似。斋



   卷340_8 【河南令舍池台】韩愈 

灌池才盈五六丈，筑台不过七八尺。欲将层级压篱落， 
未许波澜量斗石。规摹虽巧何足夸，景趣不远真可惜。 
长令人吏远趋走，已有蛙黾助狼藉。斋



   卷340_9 【送无本师归范阳（贾岛初为浮屠，名无本）】韩愈 

无本于为文，身大不及胆。吾尝示之难，勇往无不敢。 
蛟龙弄角牙，造次欲手揽。众鬼囚大幽，下觑袭玄窞。 
天阳熙四海，注视首不颔。鲸鹏相摩窣，两举快一啖。 
夫岂能必然，固已谢黯黮。狂词肆滂葩，低昂见舒惨。 
奸穷怪变得，往往造平澹。蜂蝉碎锦缬，绿池披菡萏。 
芝英擢荒榛，孤翮起连菼。家住幽都远，未识气先感。 
来寻吾何能，无殊嗜昌歜。始见洛阳春，桃枝缀红糁。 
遂来长安里，时卦转习坎。老懒无斗心，久不事铅椠。 
欲以金帛酬，举室常bC颔。念当委我去，雪霜刻以憯。 
狞飙搅空衢，天地与顿撼。勉率吐歌诗，慰女别后览。古



   卷340_10 【石鼓歌】韩愈 

张生手持石鼓文，劝我试作石鼓歌。少陵无人谪仙死， 
才薄将奈石鼓何。周纲陵迟四海沸，宣王愤起挥天戈。 
大开明堂受朝贺，诸侯剑佩鸣相磨。蒐于岐阳骋雄俊， 
万里禽兽皆遮罗。镌功勒成告万世，凿石作鼓隳嵯峨。 
从臣才艺咸第一，拣选撰刻留山阿。雨淋日炙野火燎， 
鬼物守护烦撝呵。公从何处得纸本，毫发尽备无差讹。 
辞严义密读难晓，字体不类隶与科。年深岂免有缺画， 
快剑斫断生蛟鼍。鸾翔凤翥众仙下，珊瑚碧树交枝柯。 
金绳铁索锁纽壮，古鼎跃水龙腾梭。陋儒编诗不收入， 
二雅褊迫无委蛇。孔子西行不到秦，掎摭星宿遗羲娥。 
嗟予好古生苦晚，对此涕泪双滂沱。忆昔初蒙博士征， 
其年始改称元和。故人从军在右辅，为我度量掘臼科。 
濯冠沐浴告祭酒，如此至宝存岂多。毡包席裹可立致， 
十鼓只载数骆驼。荐诸太庙比郜鼎，光价岂止百倍过。 
圣恩若许留太学，诸生讲解得切磋。观经鸿都尚填咽， 
坐见举国来奔波。剜苔剔藓露节角，安置妥帖平不颇。 
大厦深檐与盖覆，经历久远期无佗。中朝大官老于事， 
讵肯感激徒媕婀。牧童敲火牛砺角，谁复著手为摩挲。 
日销月铄就埋没，六年西顾空吟哦。羲之俗书趁姿媚， 
数纸尚可博白鹅。继周八代争战罢，无人收拾理则那。 
方今太平日无事，柄任儒术崇丘轲。安能以此上论列， 
愿借辨口如悬河。石鼓之歌止于此，呜呼吾意其蹉跎。知



   卷340_11 【双鸟诗】韩愈 

双鸟海外来，飞飞到中州。一鸟落城市，一鸟集岩幽。 
不得相伴鸣，尔来三千秋。两鸟各闭口，万象衔口头。 
春风卷地起，百鸟皆飘浮。两鸟忽相逢，百日鸣不休。 
有耳聒皆聋，有口反自羞。百舌旧饶声，从此恒低头。 
得病不呻唤，泯默至死休。雷公告天公，百物须膏油。 
自从两鸟鸣，聒乱雷声收。鬼神怕嘲咏，造化皆停留。 
草木有微情，挑抉示九州。虫鼠诚微物，不堪苦诛求。 
不停两鸟鸣，百物皆生愁。不停两鸟鸣，自此无春秋。 
不停两鸟鸣，日月难旋輈。不停两鸟鸣，大法失九畴。 
周公不为公，孔丘不为丘。天公怪两鸟，各捉一处囚。 
百虫与百鸟，然后鸣啾啾。两鸟既别处，闭声省愆尤。 
朝食千头龙，暮食千头牛。朝饮河生尘，暮饮海绝流。 
还当三千秋，更起鸣相酬。斋



   卷340_12 【赠刘师服】韩愈 

羡君齿牙牢且洁，大肉硬饼如刀截。我今呀豁落者多， 
所存十馀皆兀臲。匙抄烂饭稳送之，合口软嚼如牛呞。 
妻儿恐我生怅望，盘中不饤栗与梨。只今年才四十五， 
后日悬知渐莽卤。朱颜皓颈讶莫亲，此外诸馀谁更数。 
忆昔太公仕进初，口含两齿无赢馀。虞翻十三比岂少， 
遂自惋恨形于书。丈夫命存百无害，谁能点检形骸外。 
巨缗东钓倘可期，与子共饱鲸鱼脍。斋



   卷340_13 【题炭谷湫祠堂】韩愈 

万生都阳明，幽暗鬼所寰。嗟龙独何智，出入人鬼间。 
不知谁为助，若执造化关。厌处平地水，巢居插天山。 
列峰若攒指，石盂仰环环。巨灵高其捧，保此一掬悭。 
森沈固含蓄，本以储阴奸。鱼鳖蒙拥护，群嬉傲天顽。 
翾翾栖托禽，飞飞一何闲。祠堂像侔真，擢玉纡烟鬟。 
群怪俨伺候，恩威在其颜。我来日正中，悚惕思先还。 
寄立尺寸地，敢言来途艰。吁无吹毛刃，血此牛蹄殷。 
至令乘水旱，鼓舞寡与鳏。林丛镇冥冥，穷年无由删。 
妍英杂艳实，星琐黄朱斑。石级皆险滑，颠跻莫牵攀。 
龙区雏众碎，付与宿已颁。弃去可奈何，吾其死茅菅。古



   卷340_14 【听颖师弹琴】韩愈 

昵昵儿女语，恩怨相尔汝。划然变轩昂，勇士赴敌场。 
浮云柳絮无根蒂，天地阔远随飞扬。喧啾百鸟群， 
忽见孤凤凰。跻攀分寸不可上，失势一落千丈强。 
嗟余有两耳，未省听丝篁。自闻颖师弹，起坐在一旁。 
推手遽止之，湿衣泪滂滂。颖乎尔诚能，无以冰炭置我肠。主



   卷340_15 【送陆畅归江南（畅娶董溪女）】韩愈 

举举江南子，名以能诗闻。一来取高第，官佐东宫军。 
迎妇丞相府，夸映秀士群。鸾鸣桂树间，观者何缤纷。 
人事喜颠倒，旦夕异所云。萧萧青云干，遂逐荆棘焚。 
岁晚鸿雁过，乡思见新文。践此秦关雪，家彼吴洲云。 
悲啼上车女，骨肉不可分。感慨都门别，丈夫酒方醺。 
我实门下士，力薄蚋与蚊。受恩不即报，永负湘中坟。斋



   卷340_16 【送进士刘师服东归】韩愈 

猛虎落槛阱，坐食如孤豚。丈夫在富贵，岂必守一门。 
公心有勇气，公口有直言。奈何任埋没，不自求腾轩。 
仆本亦进士，颇尝究根源。由来骨鲠材，喜被软弱吞。 
低头受侮笑，隐忍硉兀冤。泥雨城东路，夏槐作云屯。 
还家虽阙短，把日亲晨飧。携持令名归，自足贻家尊。 
时节不可玩，亲交可攀援。勉来取金紫，勿久休中园。古



   卷340_17 【嘲鲁连子】韩愈 

鲁连细而黠，有似黄鹞子。田巴兀老苍，怜汝矜爪觜。 
开端要惊人，雄跨吾厌矣。高拱禅鸿声，若辍一杯水。 
独称唐虞贤，顾未知之耳。古



   卷340_18 【赠张籍】韩愈 

吾老著读书，馀事不挂眼。有儿虽甚怜，教示不免简。 
君来好呼出，踉跄越门限。惧其无所知，见则先愧赧。 
昨因有缘事，上马插手版。留君住厅食，使立侍盘盏。 
薄暮归见君，迎我笑而莞。指渠相贺言，此是万金产。 
吾爱其风骨，粹美无可拣。试将诗义授，如以肉贯丳。 
开祛露毫末，自得高蹇嵼。我身蹈丘轲，爵位不早绾。 
固宜长有人，文章绍编刬。感荷君子德，恍若乘朽栈。 
召令吐所记，解摘了瑟僴。顾视窗壁间，亲戚竞觇矕。 
喜气排寒冬，逼耳鸣睍睆。如今更谁恨，便可耕灞浐。主



   卷340_19 【调张籍】韩愈 

李杜文章在，光焰万丈长。不知群儿愚，那用故谤伤。 
蚍蜉撼大树，可笑不自量。伊我生其后，举颈遥相望。 
夜梦多见之，昼思反微茫。徒观斧凿痕，不瞩治水航。 
想当施手时，巨刃磨天扬。垠崖划崩豁，乾坤摆雷硠。 
惟此两夫子，家居率荒凉。帝欲长吟哦，故遣起且僵。 
剪翎送笼中，使看百鸟翔。平生千万篇，金薤垂琳琅。 
仙官敕六丁，雷电下取将。流落人间者，太山一毫芒。 
我愿生两翅，捕逐出八荒。精诚忽交通，百怪入我肠。 
刺手拔鲸牙，举瓢酌天浆。腾身跨汗漫，不著织女襄。 
顾语地上友，经营无太忙。乞君飞霞佩，与我高颉颃。斋



   卷340_20 【卢郎中云夫寄示送盘谷子诗两章，歌以和之】韩愈 

昔寻李愿向盘谷，正见高崖巨壁争开张。是时新晴天井溢， 
谁把长剑倚太行。冲风吹破落天外，飞雨白日洒洛阳。 
东蹈燕川食旷野，有馈木蕨芽满筐。马头溪深不可厉， 
借车载过水入箱。平沙绿浪榜方口，雁鸭飞起穿垂杨。 
穷探极览颇恣横，物外日月本不忙。归来辛苦欲谁为， 
坐令再往之计堕眇芒。闭门长安三日雪，推书扑笔歌慨慷。 
旁无壮士遣属和，远忆卢老诗颠狂。开缄忽睹送归作， 
字向纸上皆轩昂。又知李侯竟不顾，方冬独入崔嵬藏。 
我今进退几时决，十年蠢蠢随朝行。家请官供不报答， 
何异雀鼠偷太仓。行抽手版付丞相，不等弹劾还耕桑。古



   卷340_21 【寄皇甫湜（湜，睦州新安人）】韩愈 

敲门惊昼睡，问报睦州吏。手把一封书，上有皇甫字。 
拆书放床头，涕与泪垂四。昏昏还就枕，惘惘梦相值。 
悲哉无奇术，安得生两翅。古



   卷340_22 【病中赠张十八】韩愈 

中虚得暴下，避冷卧北窗。不蹋晓鼓朝，安眠听逢逢。 
籍也处闾里，抱能未施邦。文章自娱戏，金石日击撞。 
龙文百斛鼎，笔力可独扛。谈舌久不掉，非君亮谁双。 
扶几导之言，曲节初摐摐。半途喜开凿，派别失大江。 
吾欲盈其气，不令见麾幢。牛羊满田野，解旆束空杠。 
倾尊与斟酌，四壁堆罂缸。玄帷隔雪风，照炉钉明釭。 
夜阑纵捭阖，哆口疏眉厖。势侔高阳翁，坐约齐横降。 
连日挟所有，形躯顿胮肛。将归乃徐谓，子言得无哤。 
回军与角逐，斫树收穷庞。雌声吐款要，酒壶缀羊腔。 
君乃昆仑渠，籍乃岭头泷。譬如蚁蛭微，讵可陵崆uu。 
幸愿终赐之，斩拔枿与桩。从此识归处，东流水淙淙。古



   卷340_23 【杂诗】韩愈 

古史散左右，诗书置后前。岂殊蠹书虫，生死文字间。 
古道自愚蠢，古言自包缠。当今固殊古，谁与为欣欢。 
独携无言子，共升昆仑颠。长风飘襟裾，遂起飞高圆。 
下视禹九州，一尘集豪端。遨嬉未云几，下已亿万年。 
向者夸夺子，万坟厌其巅。惜哉抱所见，白黑未及分。 
慷慨为悲咤，泪如九河翻。指摘相告语，虽还今谁亲。 
翩然下大荒，被发骑骐驎。古



   卷340_24 【寄崔二十六立之】韩愈 

西城员外丞，心迹两屈奇。往岁战词赋，不将势力随。 
下驴入省门，左右惊纷披。傲兀坐试席，深丛见孤罴。 
文如翻水成，初不用意为。四座各低面，不敢捩眼窥。 
升阶揖侍郎，归舍日未欹。佳句喧众口，考官敢瑕疵。 
连年收科第，若摘颔底髭。回首卿相位，通途无他岐。 
岂论校书郎，袍笏光参差。童稚见称说，祝身得如斯。 
侪辈妒且热，喘如竹筒吹。老妇愿嫁女，约不论财赀。 
老翁不量分，累月笞其儿。搅搅争附托，无人角雄雌。 
由来人间事，翻覆不可知。安有巢中鷇，插翅飞天陲。 
驹麛著爪牙，猛虎借与皮。汝头有缰系，汝脚有索縻。 
陷身泥沟间，谁复禀指撝。不脱吏部选，可见偶与奇。 
又作朝士贬，得非命所施。客居京城中，十日营一炊。 
逼迫走巴蛮，恩爱座上离。昨来汉水头，始得完孤羁。 
桁挂新衣裳，盎弃食残糜。苟无饥寒苦，那用分高卑。 
怜我还好古，宦途同险巇。每旬遗我书，竟岁无差池。 
新篇奚其思，风幡肆逶迤。又论诸毛功，劈水看蛟螭。 
雷电生睒睗，角鬣相撑披。属我感穷景，抱华不能摛。 
唱来和相报，愧叹俾我疵。又寄百尺彩，绯红相盛衰。 
巧能喻其诚，深浅抽肝脾。开展放我侧，方餐涕垂匙。 
朋交日凋谢，存者逐利移。子宁独迷误，缀缀意益弥。 
举头庭树豁，狂飙卷寒曦。迢递山水隔，何由应埙篪。 
别来就十年，君马记騧骊。长女当及事，谁助出帨缡。 
诸男皆秀朗，几能守家规。文字锐气在，辉辉见旌麾。 
摧肠与戚容，能复持酒卮。我虽未耋老，发秃骨力羸。 
所馀十九齿，飘飖尽浮危。玄花著两眼，视物隔褷褵。 
燕席谢不诣，游鞍悬莫骑。敦敦凭书案，譬彼鸟黏黐。 
且吾闻之师，不以物自隳。孤豚眠粪壤，不慕太庙牺。 
君看一时人，几辈先腾驰。过半黑头死，阴虫食枯骴。 
欢华不满眼，咎责塞两仪。观名计之利，讵足相陪裨。 
仁者耻贪冒，受禄量所宜。无能食国惠，岂异哀癃罢。 
久欲辞谢去，休令众睢睢。况又婴疹疾，宁保躯不赀。 
不能前死罢，内实惭神祇。旧籍在东郡，茅屋枳棘篱。 
还归非无指，灞渭扬春澌。生兮耕吾疆，死也埋吾陂。 
文书自传道，不仗史笔垂。夫子固吾党，新恩释衔羁。 
去来伊洛上，相待安罛箄。我有双饮盏，其银得朱提。 
黄金涂物象，雕镌妙工倕。乃令千里鲸，幺麽微螽斯。 
犹能争明月，摆掉出渺瀰。野草花叶细，不辨薋菉葹。 
绵绵相纠结，状似环城陴。四隅芙蓉树，擢艳皆猗猗。 
鲸以兴君身，失所逢百罹。月以喻夫道，黾勉励莫亏。 
草木明覆载，妍丑齐荣萎。愿君恒御之，行止杂燧觿。 
异日期对举，当如合分支。主



   卷340_25 【月蚀诗效玉川子作（宪宗元和五年时为河南令）】韩愈 

元和庚寅斗插子，月十四日三更中。森森万木夜僵立， 
寒气屃奰顽无风。月形如白盘，完完上天东。 
忽然有物来啖之，不知是何虫。如何至神物，遭此狼狈凶。 
星如撒沙出，攒集争强雄。油灯不照席， 
是夕吐焰如长虹。玉川子，涕泗下，中庭独行。 
念此日月者，为天之眼睛。此犹不自保，吾道何由行。 
尝闻古老言，疑是虾蟆精。径圆千里纳女腹， 
何处养女百丑形。杷沙脚手钝，谁使女解缘青冥。 
黄帝有四目，帝舜重其明。今天只两目，何故许食使偏盲。 
尧呼大水浸十日，不惜万国赤子鱼头生。女于此时若食日， 
虽食八九无嚵名。赤龙黑鸟烧口热， 
翎鬣倒侧相搪撑。婪酣大肚遭一饱，饥肠彻死无由鸣。 
后时食月罪当死，天罗磕匝何处逃汝刑。 
玉川子立于庭而言曰：地行贱臣仝，再拜敢告上天公。 
臣有一寸刃，可刳凶蟆肠。无梯可上天，天阶无由有臣踪。 
寄笺东南风，天门西北祈风通。丁宁附耳莫漏泄， 
薄命正值飞廉慵。东方青色龙，牙角何呀呀。从官百馀座， 
嚼啜烦官家。月蚀汝不知，安用为龙窟天河。赤鸟司南方， 
尾秃翅觰沙。月蚀于汝头，汝口开呀呀。虾蟆掠汝两吻过, 
忍学省事不以汝觜啄虾蟆。於菟蹲于西，旗旄卫毵uF。 
既从白帝祠，又食于蜡礼有加。忍令月被恶物食， 
枉于汝口插齿牙。乌龟怯奸，怕寒缩颈，以壳自遮。 
终令夸蛾抉汝出，卜师烧锥钻灼满板如星罗。此外内外官， 
琐细不足科。臣请悉扫除，慎勿许语令啾哗。 
并光全耀归我月，盲眼镜净无纤瑕。弊蛙拘送主府官， 
帝箸下腹尝其皤。依前使兔操杵臼，玉阶桂树闲婆娑。 
姮娥还宫室，太阳有室家。天虽高，耳属地。感臣赤心， 
使臣知意。虽无明言，潜喻厥旨。有气有形，皆吾赤子。 
虽忿大伤，忍杀孩稚。还汝月明，安行于次。尽释众罪， 
以蛙磔死。斋



   卷340_26 【孟生诗（孟郊下第，送之谒徐州张建封也）】韩愈 

孟生江海士，古貌又古心。尝读古人书，谓言古犹今。 
作诗三百首，窅默咸池音。骑驴到京国，欲和熏风琴。 
岂识天子居，九重郁沈沈。一门百夫守，无籍不可寻。 
晶光荡相射，旗戟翩以森。迁延乍却走，惊怪靡自任。 
举头看白日，泣涕下沾襟。朅来游公卿，莫肯低华簪。 
谅非轩冕族，应对多差参。萍蓬风波急，桑榆日月侵。 
奈何从进士，此路转岖嶔。异质忌处群，孤芳难寄林。 
谁怜松桂性，竞爱桃李阴。朝悲辞树叶，夕感归巢禽。 
顾我多慷慨，穷檐时见临。清宵静相对，发白聆苦吟。 
采兰起幽念，眇然望东南。秦吴修且阻，两地无数金。 
我论徐方牧，好古天下钦。竹实凤所食，德馨神所歆。 
求观众丘小，必上泰山岑。求观众流细，必泛沧溟深。 
子其听我言，可以当所箴。既获则思返，无为久滞淫。 
卞和试三献，期子在秋砧。古



   卷340_27 【射训狐（德宗时裴延龄、韦渠牟等用事人争出其门）】韩愈 

有鸟夜飞名训狐，矜凶挟狡夸自呼。乘时阴黑止我屋， 
声势慷慨非常粗。安然大唤谁畏忌，造作百怪非无须。 
聚鬼征妖自朋扇，罢掉栱桷颓墍涂。慈母抱儿怕入席， 
那暇更护鸡窠雏。我念乾坤德泰大，卵此恶物常勤劬。 
纵之岂即遽有害，斗柄行拄西南隅。谁谓停奸计尤剧， 
意欲唐突羲和乌。侵更历漏气弥厉，何由侥幸休须臾。 
咨余往射岂得已，候女两眼张睢盱。枭惊堕梁蛇走窦， 
一夫斩颈群雏枯。斋



   卷340_28 【将归赠孟东野房蜀客（蜀客名次卿）】韩愈 

君门不可入，势利互相推。借问读书客，胡为在京师。 
举头未能对，闭眼聊自思。倏忽十六年，终朝苦寒饥。 
宦途竟寥落，鬓发坐差池。颍水清且寂，箕山坦而夷。 
如今便当去，咄咄无自疑。主



   卷340_29 【答孟郊】韩愈 

规模背时利，文字觑天巧。人皆馀酒肉，子独不得饱。 
才春思已乱，始秋悲又搅。朝餐动及午，夜讽恒至卯。 
名声暂膻腥，肠肚镇煎煼。古心虽自鞭，世路终难拗。 
弱拒喜张臂，猛拿闲缩爪。见倒谁肯扶，从嗔我须咬。知



   卷340_30 【从仕】韩愈 

居闲食不足，从仕力难任。两事皆害性，一生恒苦心。 
黄昏归私室，惆怅起叹音。弃置人间世，古来非独今。主



   卷340_31 【短灯檠歌】韩愈 

长檠八尺空自长，短檠二尺便且光。黄帘绿幕朱户闭， 
风露气入秋堂凉。裁衣寄远泪眼暗，搔头频挑移近床。 
太学儒生东鲁客，二十辞家来射策。夜书细字缀语言， 
两目眵昏头雪白。此时提携当案前，看书到晓那能眠。 
一朝富贵还自恣，长檠高张照珠翠。吁嗟世事无不然， 
墙角君看短檠弃。斋



   卷340_32 【送刘师服】韩愈 

夏半阴气始，淅然云景秋。蝉声入客耳，惊起不可留。 
草草具盘馔，不待酒献酬。士生为名累，有似鱼中钩。 
赍材入市卖，贵者恒难售。岂不畏憔悴，为功忌中休。 
勉哉耘其业，以待岁晚收。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十一 
 
   
　 
　

　
 　



   卷341_1 【符读书城南（符，愈之子。城南，愈别墅）】韩愈 

木之就规矩，在梓匠轮舆。人之能为人，由腹有诗书。 
诗书勤乃有，不勤腹空虚。欲知学之力，贤愚同一初。 
由其不能学，所入遂异闾。两家各生子，提孩巧相如。 
少长聚嬉戏，不殊同队鱼。年至十二三，头角稍相疏。 
二十渐乖张，清沟映污渠。三十骨骼成，乃一龙一猪。 
飞黄腾踏去，不能顾蟾蜍。一为马前卒，鞭背生虫蛆。 
一为公与相，潭潭府中居。问之何因尔，学与不学欤。 
金璧虽重宝，费用难贮储。学问藏之身，身在则有馀。 
君子与小人，不系父母且。不见公与相，起身自犁鉏。 
不见三公后，寒饥出无驴。文章岂不贵，经训乃菑畬。 
潢潦无根源，朝满夕已除。人不通古今，马牛而襟裾。 
行身陷不义，况望多名誉。时秋积雨霁，新凉入郊墟。 
灯火稍可亲，简编可卷舒。岂不旦夕念，为尔惜居诸。 
恩义有相夺，作诗劝踌躇。主



   卷341_2 【示爽】韩愈 

宣城去京国，里数逾三千。念汝欲别我，解装具盘筵。 
日昏不能散，起坐相引牵。冬夜岂不长，达旦灯烛然。 
座中悉亲故，谁肯舍汝眠。念汝将一身，西来曾几年。 
名科掩众俊，州考居吏前。今从府公召，府公又时贤。 
时辈千百人，孰不谓汝妍。汝来江南近，里闾故依然。 
昔日同戏儿，看汝立路边。人生但如此，其实亦可怜。 
吾老世味薄，因循致留连。强颜班行内，何实非罪愆。 
才短难自力，惧终莫洗湔。临分不汝诳，有路即归田。知



   卷341_3 【人日城南登高】韩愈 

初正候才兆，涉七气已弄。霭霭野浮阳，晖晖水披冻。 
圣朝身不废，佳节古所用。亲交既许来，子妷亦可从。 
盘蔬冬春杂，尊酒清浊共。令征前事为，觞咏新诗送。 
扶杖凌圮阯，刺船犯枯葑。恋池群鸭回，释峤孤云纵。 
人生本坦荡，谁使妄倥偬。直指桃李阑，幽寻宁止重。斋



   卷341_4 【病鸱】韩愈 

屋东恶水沟，有鸱堕鸣悲。青泥掩两翅，拍拍不得离。 
君童叫相召，瓦砾争先之。计校生平事，杀却理亦宜。 
夺攘不愧耻，饱满盘天嬉。晴日占光景，高风恣追随。 
遂凌鸾凤群，肯顾鸿鹄卑。今者命运穷，遭逢巧丸儿。 
中汝要害处，汝能不得施。于吾乃何有，不忍乘其危。 
丐汝将死命，浴以清水池。朝餐辍鱼肉，暝宿防狐狸。 
自知无以致，蒙德久犹疑。饱入深竹丛，饥来傍阶基。 
亮无责报心，固以听所为。昨日有气力，飞跳弄藩篱。 
今晨忽径去，曾不报我知。侥幸非汝福，天衢汝休窥。 
京城事弹射，竖子不易欺。勿讳泥坑辱，泥坑乃良规。古



   卷341_5 【华山女】韩愈 

街东街西讲佛经，撞钟吹螺闹宫庭。广张罪福资诱胁， 
听众狎恰排浮萍。黄衣道士亦讲说，座下寥落如明星。 
华山女儿家奉道，欲驱异教归仙灵。洗妆拭面著冠帔， 
白咽红颊长眉青。遂来升座演真诀，观门不许人开扃。 
不知谁人暗相报，訇然振动如雷霆。扫除众寺人迹绝， 
骅骝塞路连辎輧。观中人满坐观外，后至无地无由听。 
抽簪脱钏解环佩，堆金叠玉光青荧。天门贵人传诏召， 
六宫愿识师颜形。玉皇颔首许归去，乘龙驾鹤来青冥。 
豪家少年岂知道，来绕百匝脚不停。云窗雾阁事恍惚， 
重重翠幕深金屏。仙梯难攀俗缘重，浪凭青鸟通丁宁。知



   卷341_6 【读皇甫湜公安园池诗书其后二首】韩愈 

晋人目二子，其犹吹一吷。区区自其下，顾肯挂牙舌。 
春秋书王法，不诛其人身。尔雅注虫鱼，定非磊落人。 
湜也困公安，不自闲穷年。枉智思掎摭， 
粪壤污秽岂有臧。诚不如两忘，但以一概量。古

我有一池水，蒲苇生其间。虫鱼沸相嚼，日夜不得闲。 
我初往观之，其后益不观。观之乱我意，不如不观完。 
用将济诸人，舍得业孔颜。百年讵几时，君子不可闲。知



   卷341_7 【路傍堠（以下四篇并元和十四年出为潮州作）】韩愈 

堆堆路傍堠，一双复一只。迎我出秦关，送我入楚泽。 
千以高山遮，万以远水隔。吾君勤听治，照与日月敌。 
臣愚幸可哀，臣罪庶可释。何当迎送归，缘路高历历。知



   卷341_8 【食曲河驿（驿在商邓间）】韩愈 

晨及曲河驿，凄然自伤情。群乌巢庭树，乳燕飞檐楹。 
而我抱重罪，孑孑万里程。亲戚顿乖角，图史弃纵横。 
下负明义重，上孤朝命荣。杀身谅无补，何用答生成。知



   卷341_9 【过南阳】韩愈 

南阳郭门外，桑下麦青青。行子去未已，春鸠鸣不停。 
秦商邈既远，湖海浩将经。孰忍生以戚，吾其寄馀龄。主



   卷341_10 【泷吏】韩愈 

南行逾六旬，始下昌乐泷。险恶不可状，船石相舂撞。 
往问泷头吏，潮州尚几里。行当何时到，土风复何似。 
泷吏垂手笑，官何问之愚。譬官居京邑，何由知东吴。 
东吴游宦乡，官知自有由。潮州底处所，有罪乃窜流。 
侬幸无负犯，何由到而知。官今行自到，那遽妄问为。 
不虞卒见困，汗出愧且骇。吏曰聊戏官，侬尝使往罢。 
岭南大抵同，官去道苦辽。下此三千里，有州始名潮。 
恶溪瘴毒聚，雷电常汹汹。鳄鱼大于船，牙眼怖杀侬。 
州南数十里，有海无天地。飓风有时作，掀簸真差事。 
圣人于天下，于物无不容。比闻此州囚，亦在生还侬。 
官无嫌此州，固罪人所徙。官当明时来，事不待说委。 
官不自谨慎，宜即引分往。胡为此水边，神色久戃慌。 
bd大瓶罂小，所任自有宜。官何不自量，满溢以取斯。 
工农虽小人，事业各有守。不知官在朝，有益国家不。 
得无虱其间，不武亦不文。仁义饬其躬，巧奸败群伦。 
叩头谢吏言，始惭今更羞。历官二十馀，国恩并未酬。 
凡吏之所诃，嗟实颇有之。不即金木诛，敢不识恩私。 
潮州虽云远，虽恶不可过。于身实已多，敢不持自贺。斋



   卷341_11 【赠别元十八协律六首（桂林伯，桂管观察使裴行立也）】韩愈 

知识久去眼，吾行其既远。瞢瞢莫訾省，默默但寝饭。 
子兮何为者，冠珮立宪宪。何氏之从学，兰蕙已满畹。 
于何玩其光，以至岁向晚。治惟尚和同，无俟于謇謇。 
或师绝学贤，不以艺自挽。子兮独如何，能自媚婉娩。 
金石出声音，宫室发关楗。何人识章甫，而知骏蹄踠。 
惜乎吾无居，不得留息偃。临当背面时，裁诗示缱绻。古

英英桂林伯，实惟文武特。远劳从事贤，来吊逐臣色。 
南裔多山海，道里屡纡直。风波无程期，所忧动不测。 
子行诚艰难，我去未穷极。临别且何言，有泪不可拭。知

吾友柳子厚，其人艺且贤。吾未识子时，已览赠子篇。 
寤寐想风采，于今已三年。不意流窜路，旬日同食眠。 
所闻昔已多，所得今过前。如何又须别，使我抱悁悁。主

势要情所重，排斥则埃尘。骨肉未免然，又况四海人。 
嶷嶷桂林伯，矫矫义勇身。生平所未识，待我逾交亲。 
遗我数幅书，继以药物珍。药物防瘴疠，书劝养形神。 
不知四罪地，岂有再起辰。穷途致感激，肝胆还轮囷。主

读书患不多，思义患不明。患足已不学，既学患不行。 
子今四美具，实大华亦荣。王官不可阙，未宜后诸生。 
嗟我摈南海，无由助飞鸣。斋

寄书龙城守，君骥何时秣。峡山逢飓风，雷电助撞捽。 
乘潮簸扶胥，近岸指一发。两岩虽云牢，水石互飞发。 
屯门虽云高，亦映波浪没。余罪不足惜，子生未宜忽。 
胡为不忍别，感谢情至骨。斋



   卷341_12 【初南食贻元十八协律】韩愈 

鲎实如惠文，骨眼相负行。蠔相黏为山，百十各自生。 
蒲鱼尾如蛇，口眼不相营。蛤即是虾蟆，同实浪异名。 
章举马甲柱，斗以怪自呈。其馀数十种，莫不可叹惊。 
我来御魑魅，自宜味南烹。调以咸与酸，芼以椒与橙。 
腥臊始发越，咀吞面汗騂。惟蛇旧所识，实惮口眼狞。 
开笼听其去，郁屈尚不平。卖尔非我罪，不屠岂非情。 
不祈灵珠报，幸无嫌怨并。聊歌以记之，又以告同行。斋



   卷341_13 【宿曾江口示侄孙湘二首（湘，字北渚，老成之子）】韩愈 

云昏水奔流，天水漭相围。三江灭无口，其谁识涯圻。 
暮宿投民村，高处水半扉。犬鸡俱上屋，不复走与飞。 
篙舟入其家，暝闻屋中唏。问知岁常然，哀此为生微。 
海风吹寒晴，波扬众星辉。仰视北斗高，不知路所归。主

舟行忘故道，屈曲高林间。林间无所有，奔流但潺潺。 
嗟我亦拙谋，致身落南蛮。茫然失所诣，无路何能还。古



   卷341_14 【答柳柳州食虾蟆】韩愈 

虾蟆虽水居，水特变形貌。强号为蛙哈，于实无所校。 
虽然两股长，其奈脊皴皰。跳踯虽云高，意不离泞淖。 
鸣声相呼和，无理只取闹。周公所不堪，洒灰垂典教。 
我弃愁海滨，恒愿眠不觉。叵堪朋类多，沸耳作惊爆。 
端能败笙磬，仍工乱学校。虽蒙勾践礼，竟不闻报效。 
大战元鼎年，孰强孰败桡。居然当鼎味，岂不辱钓罩。 
余初不下喉，近亦能稍稍。常惧染蛮夷，失平生好乐。 
而君复何为，甘食比豢豹。猎较务同俗，全身斯为孝。 
哀哉思虑深，未见许回棹。主



   卷341_15 【别赵子（赵子名德，潮州人）】韩愈 

我迁于揭阳，君先揭阳居。揭阳去京华，其里万有馀。 
不谓小郭中，有子可与娱。心平而行高，两通诗与书。 
婆娑海水南，簸弄明月珠。及我迁宜春，意欲携以俱。 
摆头笑且言，我岂不足欤。又奚为于北，往来以纷如。 
海中诸山中，幽子颇不无。相期风涛观，已久不可渝。 
又尝疑龙虾，果谁雄牙须。蚌蠃鱼鳖虫，瞿瞿以狙狙。 
识一已忘十，大同细自殊。欲一穷究之，时岁屡谢除。 
今子南且北，岂非亦有图。人心未尝同，不可一理区。 
宜各从所务，未用相贤愚。古



   卷341_16 【除官赴阙至江州寄鄂岳李大夫（李程也）】韩愈 

盆城去鄂渚，风便一日耳。不枉故人书，无因帆江水。 
故人辞礼闱，旌节镇江圻。而我窜逐者，龙钟初得归。 
别来已三岁，望望长迢递。咫尺不相闻，平生那可计。 
我齿落且尽，君鬓白几何。年皆过半百，来日苦无多。 
少年乐新知，衰暮思故友。譬如亲骨肉，宁免相可不。 
我昔实愚蠢，不能降色辞。子犯亦有言，臣犹自知之。 
公其务贳过，我亦请改事。桑榆倘可收，愿寄相思字。古



   卷341_17 【南山有高树行赠李宗闵】韩愈 

南山有高树，花叶何衰衰。上有凤凰巢，凤凰乳且栖。 
四旁多长枝，群鸟所托依。黄鹄据其高，众鸟接其卑。 
不知何山鸟，羽毛有光辉。飞飞择所处，正得众所希。 
上承凤凰恩，自期永不衰。中与黄鹄群，不自隐其私。 
下视众鸟群，汝徒竟何为。不知挟丸子，心默有所规。 
弹汝枝叶间，汝翅不觉摧。或言由黄鹄，黄鹄岂有之。 
慎勿猜众鸟，众鸟不足猜。无人语凤凰，汝屈安得知。 
黄鹄得汝去，婆娑弄毛衣。前汝下视鸟，各议汝瑕疵。 
汝岂无朋匹，有口莫肯开。汝落蒿艾间，几时复能飞。 
哀哀故山友，中夜思汝悲。路远翅翎短，不得持汝归。知



   卷341_18 【猛虎行（诸本有赠李宗闵字）】韩愈 

猛虎虽云恶，亦各有匹侪。群行深谷间，百兽望风低。 
身食黄熊父，子食赤豹麛。择肉于熊豹，肯视兔与狸。 
正昼当谷眠，眼有百步威。自矜无当对，气性纵以乖。 
朝怒杀其子，暮还食其妃。匹侪四散走，猛虎还孤栖。 
狐鸣门两旁，乌鹊从噪之。出逐猴入居，虎不知所归。 
谁云猛虎恶，中路正悲啼。豹来衔其尾，熊来攫其颐。 
猛虎死不辞，但惭前所为。虎坐无助死，况如汝细微。 
故当结以信，亲当结以私。亲故且不保，人谁信汝为。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十二 
 
   
　 
　

　
 　



   卷342_1 【雪后寄崔二十六丞公（斯立）】韩愈 

蓝田十月雪塞关，我兴南望愁群山。攒天嵬嵬冻相映， 
君乃寄命于其间。秩卑俸薄食口众，岂有酒食开容颜。 
殿前群公赐食罢，骅骝蹋路骄且闲。称多量少鉴裁密， 
岂念幽桂遗榛菅。几欲犯严出荐口，气象硉兀未可攀。 
归来殒涕掩关卧，心之纷乱谁能删。诗翁憔悴劚荒棘， 
清玉刻佩联玦环。脑脂遮眼卧壮士，大弨挂壁无由弯。 
乾坤惠施万物遂，独于数子怀偏悭。朝欷暮唶不可解， 
我心安得如石顽。主



   卷342_2 【送僧澄观】韩愈 

浮屠西来何施为，扰扰四海争奔驰。构楼架阁切星汉， 
夸雄斗丽止者谁。僧伽后出淮泗上，势到众佛尤恢奇。 
越商胡贾脱身罪，珪璧满船宁计资。清淮无波平如席， 
栏柱倾扶半天赤。火烧水转扫地空，突兀便高三百尺。 
影沈潭底龙惊遁，当昼无云跨虚碧。借问经营本何人， 
道人澄观名籍籍。愈昔从军大梁下，往来满屋贤豪者。 
皆言澄观虽僧徒，公才吏用当今无。后从徐州辟书至， 
纷纷过客何由记。人言澄观乃诗人，一座竞吟诗句新。 
向风长叹不可见，我欲收敛加冠巾。洛阳穷秋厌穷独， 
丁丁啄门疑啄木。有僧来访呼使前，伏犀插脑高颊权。 
惜哉已老无所及，坐睨神骨空潸然。临淮太守初到郡， 
远遣州民送音问。好奇赏俊直难逢，去去为致思从容。知



   卷342_3 【山南郑相公樊员外酬答为诗…樊封以示愈依赋十四韵以献】韩愈 

梁维西南屏，山厉水刻屈。禀生肖剿刚，难谐在民物。 
荥公鼎轴老，享斡力健倔。帝咨女予往，牙纛前岔坲。 
威风挟惠气，盖壤两劘拂。茫漫华黑间，指画变恍欻。 
诚既富而美，章汇霍炳蔚。日延讲大训，龟判错衮黻。 
樊子坐宾署，演孔刮老佛。金舂撼玉应，厥臭剧蕙郁。 
遗我一言重，跽受惕斋栗。辞悭义卓阔，呀豁疚掊掘。 
如新去耵聍，雷霆逼飓f2。缀此岂为训，俚言绍庄屈。知



   卷342_4 【奉和武相公镇蜀时咏使宅韦太尉所养孔雀】韩愈 

穆穆鸾凤友，何年来止兹。飘零失故态，隔绝抱长思。 
翠角高独耸，金华焕相差。坐蒙恩顾重，毕命守阶墀。主



   卷342_5 【感春三首】韩愈 

偶坐藤树下，暮春下旬间。藤阴已可庇，落蕊还漫漫。 
亹亹新叶大，珑珑晚花乾。青天高寥寥，两蝶飞翻翻。 
时节适当尔，怀悲自无端。主

黄黄芜菁花，桃李事已退。狂风簸枯榆，狼藉九衢内。 
春序一如此，汝颜安足赖。谁能驾飞车，相从观海外。古

晨游百花林，朱朱兼白白。柳枝弱而细，悬树垂百尺。 
左右同来人，金紫贵显剧。娇童为我歌，哀响跨筝笛。 
艳姬蹋筵舞，清眸刺剑戟。心怀平生友，莫一在燕席。 
死者长眇芒，生者困乖隔。少年真可喜，老大百无益。古



   卷342_6 【早赴街西行香赠卢李二中舍人（卢汀、李逢吉也）】韩愈 

天街东西异，祗命遂成游。月明御沟晓，蝉吟堤树秋。 
老僧情不薄，僻寺境还幽。寂寥二三子，归骑得相收。知



   卷342_7 【晚寄张十八助教周郎博士（张籍、周况也）】韩愈 

日薄风景旷，出归偃前檐。晴云如擘絮，新月似磨镰。 
田野兴偶动，衣冠情久厌。吾生可携手，叹息岁将淹。主



   卷342_8 【题张十八所居（籍）】韩愈 

君居泥沟上，沟浊萍青青。蛙讙桥未扫，蝉嘒门长扃。 
名秩后千品，诗文齐六经。端来问奇字，为我讲声形。斋



   卷342_9 【奉酬卢给事云夫四兄曲江荷花行见寄…阁老张十八助教】韩愈 

曲江千顷秋波净，平铺红云盖明镜。大明宫中给事归， 
走马来看立不正。遗我明珠九十六，寒光映骨睡骊目。 
我今官闲得婆娑，问言何处芙蓉多。撑舟昆明度云锦， 
脚敲两舷叫吴歌。太白山高三百里，负雪崔嵬插花里。 
玉山前却不复来，曲江汀滢水平杯。我时相思不觉一回首， 
天门九扇相当开。上界真人足官府， 
岂如散仙鞭笞鸾凤终日相追陪。斋



   卷342_10 【奉和钱七兄曹长盆池所植】韩愈 

翻翻江浦荷，而今生在此。擢擢菰叶长，芳根复谁徙。 
露涵两鲜翠，风荡相磨倚。但取主人知，谁言盆盎是。古



   卷342_11 【记梦】韩愈 

夜梦神官与我言，罗缕道妙角与根。挈携陬维口澜翻， 
百二十刻须臾间。我听其言未云足，舍我先度横山腹。 
我徒三人共追之，一人前度安不危。我亦平行蹋y槱e， 
神完骨蹻脚不掉。侧身上视溪谷盲，杖撞玉版声彭fP。 
神官见我开颜笑，前对一人壮非少。石坛坡陀可坐卧， 
我手承颏肘拄座。隆楼杰阁磊嵬高，天风飘飘吹我过。 
壮非少者哦七言，六字常语一字难。我以指撮白玉丹， 
行且咀噍行诘盘。口前截断第二句，绰虐顾我颜不欢。 
乃知仙人未贤圣，护短凭愚邀我敬。我能屈曲自世间， 
安能从汝巢神山。知



   卷342_12 【南内朝贺归呈同官】韩愈 

薄云蔽秋曦，清雨不成泥。罢贺南内衙，归凉晓凄凄。 
绿槐十二街，涣散驰轮蹄。余惟戆书生，孤身无所赍。 
三黜竟不去，致官九列齐。岂惟一身荣，佩玉冠簪犀。 
滉荡天门高，著籍朝厥妻。文才不如人，行又无町畦。 
问之朝廷事，略不知东西。况于经籍深，岂究端与倪。 
君恩太山重，不见酬稗稊。所职事无多，又不自提撕。 
明庭集孔鸾，曷取于凫鹥。树以松与柏，不宜间蒿藜。 
婉娈自媚好，几时不见挤。贪食以忘躯，鲜不调盐醯。 
法吏多少年，磨淬出角圭。将举汝愆尤，以为己阶梯。 
收身归关东，期不到死迷。主



   卷342_13 【朝归】韩愈 

峨峨进贤冠，耿耿水苍佩。服章岂不好，不与德相对。 
顾影听其声，赪颜汗渐背。进乏犬鸡效，又不勇自退。 
坐食取其肥，无堪等聋瞶。长风吹天墟，秋日万里晒。 
抵暮但昏眠，不成歌慷慨。知



   卷342_14 【杂诗四首】韩愈 

朝蝇不须驱，暮蚊不可拍。蝇蚊满八区，可尽与相格。 
得时能几时，与汝恣啖咋。凉风九月到，扫不见踪迹。主

鹊鸣声楂楂，乌噪声护护。争斗庭宇间，持身博弹射。 
黄鹄能忍饥，两翅久不擘。苍苍云海路，岁晚将无获。古

截橑为欂栌，斫楹以为椽。束蒿以代之，小大不相权。 
虽无风雨灾，得不覆且颠。解辔弃骐骥，蹇驴鞭使前。 
昆仑高万里，岁尽道苦邅。停车卧轮下，绝意于神仙。知

雀鸣朝营食，鸠鸣暮觅群。独有知时鹤，虽鸣不缘身。 
喑蝉终不鸣，有抱不列陈。蛙黾鸣无谓，閤閤只乱人。斋



   卷342_15 【读东方朔杂事】韩愈 

严严王母宫，下维万仙家。噫欠为飘风，濯手大雨沱。 
方朔乃竖子，骄不加禁诃。偷入雷电室，輷輘掉狂车。 
王母闻以笑，卫官助呀呀。不知万万人，生身埋泥沙。 
簸顿五山踣，流漂八维蹉。曰吾儿可憎，奈此狡狯何。 
方朔闻不喜，褫身络蛟蛇。瞻相北斗柄，两手自相挼。 
群仙急乃言，百犯庸不科。向观睥睨处，事在不可赦。 
欲不布露言，外口实喧哗。王母不得已，颜嚬口赍嗟。 
颔头可其奏，送以紫玉珂。方朔不惩创，挟恩更矜夸。 
诋欺刘天子，正昼溺殿衙。一旦不辞诀，摄身凌苍霞。知



   卷342_16 【谴疟鬼】韩愈 

屑屑水帝魂，谢谢无馀辉。如何不肖子，尚奋疟鬼威。 
乘秋作寒热，翁妪所骂讥。求食欧泄间，不知臭秽非。 
医师加百毒，熏灌无停机。灸师施艾炷，酷若猎火围。 
诅师毒口牙，舌作霹雳飞。符师弄刀笔，丹墨交横挥。 
咨汝之胄出，门户何巍巍。祖轩而父顼，未沫于前徽。 
不修其操行，贱薄似汝稀。岂不忝厥祖，靦然不知归。 
湛湛江水清，归居安汝妃。清波为裳衣，白石为门畿。 
呼吸明月光，手掉芙蓉旂。降集随九歌，饮芳而食菲。 
赠汝以好辞，咄汝去莫违。斋



   卷342_17 【示儿】韩愈 

始我来京师，止携一束书。辛勤三十年，以有此屋庐。 
此屋岂为华，于我自有馀。中堂高且新，四时登牢蔬。 
前荣馔宾亲，冠婚之所于。庭内无所有，高树八九株。 
有藤娄络之，春华夏阴敷。东堂坐见山，云风相吹嘘。 
松果连南亭，外有瓜芋区。西偏屋不多，槐榆翳空虚。 
山鸟旦夕鸣，有类涧谷居。主妇治北堂，膳服适戚疏。 
恩封高平君，子孙从朝裾。开门问谁来，无非卿大夫。 
不知官高卑，玉带悬金鱼。问客之所为，峨冠讲唐虞。 
酒食罢无为，棋槊以相娱。凡此座中人，十九持钧枢。 
又问谁与频，莫与张樊如。来过亦无事，考评道精粗。 
跹跹媚学子，墙屏日有徒。以能问不能，其蔽岂可祛。 
嗟我不修饰，事与庸人俱。安能坐如此，比肩于朝儒。 
诗以示儿曹，其无迷厥初。知



   卷342_18 【庭楸】韩愈 

庭楸止五株，共生十步间。各有藤绕之，上各相钩联。 
下叶各垂地，树颠各云连。朝日出其东，我常坐西偏。 
夕日在其西，我常坐东边。当昼日在上，我在中央间。 
仰视何青青，上不见纤穿。朝暮无日时，我且八九旋。 
濯濯晨露香，明珠何联联。夜月来照之，蒨蒨自生烟。 
我已自顽钝，重遭五楸牵。客来尚不见，肯到权门前。 
权门众所趋，有客动百千。九牛亡一毛，未在多少间。 
往既无可顾，不往自可怜。古



   卷342_19 【玩月喜张十八员外以王六秘书至（王六，王建也）】韩愈 

前夕虽十五，月长未满规。君来晤我时，风露渺无涯。 
浮云散白石，天宇开青池。孤质不自惮，中天为君施。 
玩玩夜遂久，亭亭曙将披。况当今夕圆，又以嘉客随。 
惜无酒食乐，但用歌嘲为。斋



   卷342_20 【和李相公摄事南郊，览物兴怀，呈一二知旧】韩愈 

灿灿辰角曙，亭亭寒露朝。川原共澄映，云日还浮飘。 
上宰严祀事，清途振华镳。圆丘峻且坦，前对南山标。 
村树黄复绿，中田稼何饶。顾瞻想岩谷，兴叹倦尘嚣。 
惟彼颠瞑者，去公岂不辽。为仁朝自治，用静兵以销。 
勿惮吐捉勤，可歌风雨调。圣贤相遇少，功德今宣昭。知



   卷342_21 【和裴仆射相公假山十一韵】韩愈 

公乎真爱山，看山旦连夕。犹嫌山在眼，不得着脚历。 
枉语山中人，匄我涧侧石。有来应公须，归必载金帛。 
当轩乍骈罗，随势忽开坼。有洞若神剜，有岩类天划。 
终朝岩洞间，歌鼓燕宾戚。孰谓衡霍期，近在王侯宅。 
傅氏筑已卑，磻溪钓何激。逍遥功德下，不与事相摭。 
乐我盛明朝，于焉傲今昔。主



   卷342_22 【与张十八同效阮步兵一日复一夕】韩愈 

一日复一日，一朝复一朝。只见有不如，不见有所超。 
食作前日味，事作前日调。不知久不死，悯悯尚谁要。 
富贵自絷拘，贫贱亦煎焦。俯仰未得所，一世已解镳。 
譬如笼中鹤，六翮无所摇。譬如兔得蹄，安用东西跳。 
还看古人书，复举前人瓢。未知所穷竟，且作新诗谣。古



   卷342_23 【送诸葛觉往随州读书（李繁时为随州刺史宰相泌之子也）】韩愈 

邺侯家多书，插架三万轴。一一悬牙签，新若手未触。 
为人强记览，过眼不再读。伟哉群圣文，磊落载其腹。 
行年五十馀，出守数已六。京邑有旧庐，不容久食宿。 
台阁多官员，无地寄一足。我虽官在朝，气势日局缩。 
屡为丞相言，虽恳不见录。送行过浐水，东望不转目。 
今子从之游，学问得所欲。入海观龙鱼，矫翮逐黄鹄。 
勉为新诗章，月寄三四幅。古



   卷342_24 【南溪始泛三首（此诗乃长庆间以病在告日所作）】韩愈 

榜舟南山下，上上不得返。幽事随去多，孰能量近远。 
阴沈过连树，藏昂抵横坂。石粗肆磨砺，波恶厌牵挽。 
或倚偏岸渔，竟就平洲饭。点点暮雨飘，梢梢新月偃。 
馀年懔无几，休日怆已晚。自是病使然，非由取高蹇。斋

南溪亦清驶，而无楫与舟。山农惊见之，随我劝不休。 
不惟儿童辈，或有杖白头。馈我笼中瓜，劝我此淹留。 
我云以病归，此已颇自由。幸有用馀俸，置居在西畴。 
囷仓米谷满，未有旦夕忧。上去无得得，下来亦悠悠。 
但恐烦里闾，时有缓急投。愿为同社人，鸡豚燕春秋。主

足弱不能步，自宜收朝迹。羸形可舆致，佳观安事掷。 
即此南坂下，久闻有水石。拖舟入其间，溪流正清激。 
随波吾未能，峻濑乍可刺。鹭起若导吾，前飞数十尺。 
亭亭柳带沙，团团松冠壁。归时还尽夜，谁谓非事役。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十三 
 
   
　 
　

　
 　



   卷343_1 【题楚昭王庙】韩愈 

丘坟满目衣冠尽，城阙连云草树荒。
犹有国人怀旧德，一间茅屋祭昭王。



   卷343_2 【宿龙宫滩】韩愈 

浩浩复汤汤，滩声抑更扬。奔流疑激电，惊浪似浮霜。 
梦觉灯生晕，宵残雨送凉。如何连晓语，一半是思乡。古



   卷343_3 【叉鱼招张功曹（署）】韩愈 

叉鱼春岸阔，此兴在中宵。大炬然如昼，长船缚似桥。 
深窥沙可数，静搒水无摇。刃下那能脱，波间或自跳。 
中鳞怜锦碎，当目讶珠销。迷火逃翻近，惊人去暂遥。 
竞多心转细，得隽语时嚣。潭罄知存寡，舷平觉获饶。 
交头疑凑饵，骈首类同条。濡沫情虽密，登门事已辽。 
盈车欺故事，饲犬验今朝。血浪凝犹沸，腥风远更飘。 
盖江烟幂幂，拂棹影寥寥。獭去愁无食，龙移惧见烧。 
如棠名既误，钓渭日徒消。文客惊先赋，篙工喜尽谣。 
脍成思我友，观乐忆吾僚。自可捐忧累，何须强问鸮。主



   卷343_4 【李员外寄纸笔（李伯康也，郴州刺史）】韩愈 

题是临池后，分从起草馀。兔尖针莫并，茧净雪难如。 
莫怪殷勤谢，虞卿正著书。斋



   卷343_5 【次同冠峡（赴阳山作）】韩愈 

今日是何朝，天晴物色饶。落英千尺堕，游丝百丈飘。 
泄乳交岩脉，悬流揭浪标。无心思岭北，猿鸟莫相撩。古



   卷343_6 【答张十一功曹】韩愈 

山净江空水见沙，哀猿啼处两三家。筼筜竞长纤纤笋， 
踯躅闲开艳艳花。未报恩波知死所，莫令炎瘴送生涯。 
吟君诗罢看双鬓，斗觉霜毛一半加。古



   卷343_7 【郴州祈雨】韩愈 

乞雨女郎魂，炰羞洁且繁。庙开鼯鼠叫，神降越巫言。 
旱气期销荡，阴官想骏奔。行看五马入，萧飒已随轩。知



   卷343_8 【湘中酬张十一功曹】韩愈 

休垂绝徼千行泪，共泛清湘一叶舟。
今日岭猿兼越鸟，可怜同听不知愁。



   卷343_9 【郴口又赠二首】韩愈 

山作剑攒江写镜，扁舟斗转疾于飞。
回头笑向张公子，终日思归此日归。

雪飐霜翻看不分，雷惊电激语难闻。
沿涯宛转到深处，何限青天无片云。



   卷343_10 【题木居士二首】韩愈 

火透波穿不计春，根如头面干如身。
偶然题作木居士，便有无穷求福人。

为神讵比沟中断，遇赏还同爨下馀。
朽蠹不胜刀锯力，匠人虽巧欲何如。



   卷343_11 【晚泊江口】韩愈 

郡城朝解缆，江岸暮依村。二女竹上泪，孤臣水底魂。 
双双归蛰燕，一一叫群猿。回首那闻语，空看别袖翻。主



   卷343_12 【湘中】韩愈 

猿愁鱼踊水翻波，自古流传是汨罗。
蘋藻满盘无处奠，空闻渔父扣舷歌。



   卷343_13 【别盈上人】韩愈 

山僧爱山出无期，俗士牵俗来何时。
祝融峰下一回首，即是此生长别离。



   卷343_14 【喜雪献裴尚书（裴均也，时为荆南节度使）】韩愈 

宿云寒不卷，春雪堕如簁。骋巧先投隙，潜光半入池。 
喜深将策试，惊密仰檐窥。自下何曾污，增高未觉危。 
比心明可烛，拂面爱还吹。妒舞时飘袖，欺梅并压枝。 
地空迷界限，砌满接高卑。浩荡乾坤合，霏微物象移。 
为祥矜大熟，布泽荷平施。已分年华晚，犹怜曙色随。 
气严当酒换，洒急听窗知。照曜临初日，玲珑滴晚澌。 
聚庭看岳耸，扫路见云披。阵势鱼丽远，书文鸟篆奇。 
纵欢罗艳黠，列贺拥熊螭。履敝行偏冷，门扃卧更羸。 
悲嘶闻病马，浪走信娇儿。灶静愁烟绝，丝繁念鬓衰。 
拟盐吟旧句，授简慕前规。捧赠同燕石，多惭失所宜。斋



   卷343_15 【春雪】韩愈 

看雪乘清旦，无人坐独谣。拂花轻尚起，落地暖初销。 
已讶陵歌扇，还来伴舞腰。洒篁留密节，著柳送长条。 
入镜鸾窥沼，行天马度桥。遍阶怜可掬，满树戏成摇。 
江浪迎涛日，风毛纵猎朝。弄闲时细转，争急忽惊飘。 
城险疑悬布，砧寒未捣绡。莫愁阴景促，夜色自相饶。知



   卷343_16 【闻梨花发赠刘师命】韩愈 

桃溪惆怅不能过，红艳纷纷落地多。
闻道郭西千树雪，欲将君去醉如何。



   卷343_17 【春雪间早梅】韩愈 

梅将雪共春，彩艳不相因。逐吹能争密，排枝巧妒新。 
谁令香满座，独使净无尘。芳意饶呈瑞，寒光助照人。 
玲珑开已遍，点缀坐来频。那是俱疑似，须知两逼真。 
荧煌初乱眼，浩荡忽迷神。未许琼华比，从将玉树亲。 
先期迎献岁，更伴占兹晨。愿得长辉映，轻微敢自珍。知



   卷343_18 【早春雪中闻莺】韩愈 

朝莺雪里新，雪树眼前春。带涩先迎气，侵寒已报人。 
共矜初听早，谁贵后闻频。暂啭那成曲，孤鸣岂及辰。 
风霜徒自保，桃李讵相亲。寄谢幽栖友，辛勤不为身。知



   卷343_19 【梨花下赠刘师命】韩愈 

洛阳城外清明节，百花寥落梨花发。
今日相逢瘴海头，共惊烂漫开正月。



   卷343_20 【和归工部送僧约（工部，归登也，约，荆州人）】韩愈 

早知皆是自拘囚，不学因循到白头。
汝既出家还扰扰，何人更得死前休。



   卷343_21 【入关咏马】韩愈 

岁老岂能充上驷，力微当自慎前程。
不知何故翻骧首，牵过关门妄一鸣。



   卷343_22 【木芙蓉】韩愈 

新开寒露丛，远比水间红。艳色宁相妒，嘉名偶自同。 
采江官渡晚，搴木古祠空。愿得勤来看，无令便逐风。古



   卷343_23 【题张十一旅舍三咏·榴花】韩愈 

五月榴花照眼明，枝间时见子初成。
可怜此地无车马，颠倒青苔落绛英。



   卷343_24 【题张十一旅舍三咏·井】韩愈 

贾谊宅中今始见，葛洪山下昔曾窥。
寒泉百尺空看影，正是行人渴死时。



   卷343_25 【题张十一旅舍三咏·蒲萄】韩愈 

新茎未遍半犹枯，高架支离倒复扶。
若欲满盘堆马乳，莫辞添竹引龙须。



   卷343_26 【峡石西泉（一作寒泉）】韩愈 

居然鳞介不能容，石眼环环水一钟。
闻说旱时求得雨，只疑科斗是蛟龙。



   卷343_27 【梁国惠康公主挽歌二首】韩愈 

定谥芳声远，移封大国新。巽宫尊长女，台室属良人。 
河汉重泉夜，梧桐半树春。龙輀非厌翟，还辗禁城尘。知

秦地吹箫女，湘波鼓瑟妃。佩兰初应梦，奔月竟沦辉。 
夫族迎魂去，宫官会葬归。从今沁园草，无复更芳菲。斋



   卷343_28 【和崔舍人咏月二十韵】韩愈 

三秋端正月，今夜出东溟。对日犹分势，腾天渐吐灵。 
未高烝远气，半上霁孤形。赫奕当躔次，虚徐度杳冥。 
长河晴散雾，列宿曙分萤。浩荡英华溢，萧疏物象泠。 
池边临倒照，檐际送横经。花树参差见，皋禽断续聆。 
牖光窥寂寞，砧影伴娉婷。幽坐看侵户，闲吟爱满庭。 
辉斜通壁练，彩碎射沙星。清洁云间路，空凉水上亭。 
净堪分顾兔，细得数飘萍。山翠相凝绿，林烟共幂青。 
过隅惊桂侧，当午觉轮停。属思摛霞锦，追欢罄缥瓶。 
郡楼何处望，陇笛此时听。右掖连台座，重门限禁扃。 
风台观滉漾，冰砌步青荧。独有虞庠客，无由拾落蓂。古



   卷343_29 【咏雪赠张籍】韩愈 

只见纵横落，宁知远近来。飘飖还自弄，历乱竟谁催。 
座暖销那怪，池清失可猜。坳中初盖底，垤处遂成堆。 
慢有先居后，轻多去却回。度前铺瓦陇，发本积墙隈。 
穿细时双透，乘危忽半摧。舞深逢坎井，集早值层台。 
砧练终宜捣，阶纨未暇裁。城寒装睥睨，树冻裹莓苔。 
片片匀如剪，纷纷碎若挼。定非燖鹄鹭，真是屑琼瑰。 
纬繣观朝萼，冥茫瞩晚埃。当窗恒凛凛，出户即皑皑。 
压野荣芝菌，倾都委货财。娥嬉华荡漾，胥怒浪崔嵬。 
碛迥疑浮地，云平想辗雷。随车翻缟带，逐马散银杯。 
万屋漫汗合，千株照曜开。松篁遭挫抑，粪壤获饶培。 
隔绝门庭遽，挤排陛级才。岂堪裨岳镇，强欲效盐梅。 
隐匿瑕疵尽，包罗委琐该。误鸡宵呃喔，惊雀暗裴回。 
浩浩过三暮，悠悠匝九垓。鲸鲵陆死骨，玉石火炎灰。 
厚虑填溟壑，高愁cN斗魁。日轮埋欲侧，坤轴压将颓。 
岸类长蛇搅，陵犹巨象豗。水官夸杰黠，木气怯胚胎。 
著地无由卷，连天不易推。龙鱼冷蛰苦，虎豹饿号哀。 
巧借奢华便，专绳困约灾。威贪陵布被，光肯离金罍。 
赏玩捐他事，歌谣放我才。狂教诗硉矹，兴与酒陪鳃。 
惟子能谙耳，诸人得语哉。助留风作党，劝坐火为媒。 
雕刻文刀利，搜求智网恢。莫烦相属和，传示及提孩。斋



   卷343_30 【酬王二十舍人雪中见寄】韩愈 

三日柴门拥不开，阶平庭满白皑皑。
今朝蹋作琼瑶迹，为有诗从凤沼来。



   卷343_31 【送侯喜】韩愈 

已作龙钟后时者，懒于街里蹋尘埃。
如今便别长官去，直到新年衙日来。



   卷343_32 【学诸进士作精卫衔石填海】韩愈 

鸟有偿冤者，终年抱寸诚。口衔山石细，心望海波平。 
渺渺功难见，区区命已轻。人皆讥造次，我独赏专精。 
岂计休无日，惟应尽此生。何惭刺客传，不著报雠名。斋



   卷343_33 【奉酬振武胡十二丈大夫】韩愈 

倾朝共羡宠光频，半岁迁腾作虎臣。戎旆暂停辞社树， 
里门先下敬乡人。横飞玉盏家山晓，远蹀金珂塞草春。 
自笑平生夸胆气，不离文字鬓毛新。斋



   卷343_34 【奉和库部卢四兄曹长元日朝回（卢汀也）】韩愈 

天仗宵严建羽旄，春云送色晓鸡号。金炉香动螭头暗， 
玉佩声来雉尾高。戎服上趋承北极，儒冠列侍映东曹。 
太平时节难身遇，郎署何须叹二毛。斋



   卷343_35 【寒食直归遇雨】韩愈 

寒食时看度，春游事已违。风光连日直，阴雨半朝归。 
不见红球上，那论彩索飞。惟将新赐火，向曙著朝衣。古



   卷343_36 【送李六协律归荆南（翱）】韩愈 

早日羁游所，春风送客归。柳花还漠漠，江燕正飞飞。 
歌舞知谁在，宾僚逐使非。宋亭池水绿，莫忘蹋芳菲。知



   卷343_37 【题百叶桃花（知制诰时作）】韩愈 

百叶双桃晚更红，窥窗映竹见玲珑。
应知侍史归天上，故伴仙郎宿禁中。



   卷343_38 【春雪】韩愈 

新年都未有芳华，二月初惊见草芽。
白雪却嫌春色晚，故穿庭树作飞花。



   卷343_39 【戏题牡丹】韩愈 

幸自同开俱隐约，何须相倚斗轻盈。陵晨并作新妆面， 
对客偏含不语情。双燕无机还拂掠，游蜂多思正经营。 
长年是事皆抛尽，今日栏边暂眼明。知



   卷343_40 【盆池五首】韩愈 

老翁真个似童儿，汲水埋盆作小池。
一夜青蛙鸣到晓，恰如方口钓鱼时。

莫道盆池作不成，藕稍初种已齐生。
从今有雨君须记，来听萧萧打叶声。

瓦沼晨朝水自清，小虫无数不知名。
忽然分散无踪影，惟有鱼儿作队行。

泥盆浅小讵成池，夜半青蛙圣得知。
一听暗来将伴侣，不烦鸣唤斗雄雌。

池光天影共青青，拍岸才添水数瓶。
且待夜深明月去，试看涵泳几多星。



   卷343_41 【芍药（元和中知制诰寓直禁中作）】韩愈 

浩态狂香昔未逢，红灯烁烁绿盘笼。
觉来独对情惊恐，身在仙宫第几重。



   卷343_42 【奉和虢州刘给事使君三堂新题二十一咏·新亭】韩愈 

湖上新亭好，公来日出初。水文浮枕簟，瓦影荫龟鱼。斋



   卷343_43 【奉和虢州刘给事使君三堂新题二十一咏·流水】韩愈 

汩汩几时休，从春复到秋。只言池未满，池满强交流。知



   卷343_44 【奉和虢州刘给事使君三堂新题二十一咏·竹洞】韩愈 

竹洞何年有，公初斫竹开。洞门无锁钥，俗客不曾来。斋



   卷343_45 【奉和虢州刘给事使君三堂新题二十一咏·月台】韩愈 

南馆城阴阔，东湖水气多。直须台上看，始奈月明何。知



   卷343_46 【奉和虢州刘给事使君三堂新题二十一咏·渚亭】韩愈 

自有人知处，那无步往踪。莫教安四壁，面面看芙蓉。斋



   卷343_47 【奉和虢州刘给事使君三堂新题二十一咏·竹溪】韩愈 

蔼蔼溪流慢，梢梢岸筱长。穿沙碧簳净，落水紫苞香。知



   卷343_48 【奉和虢州刘给事使君三堂新题二十一咏·北湖】韩愈 

闻说游湖棹，寻常到此回。应留醒心处，准拟醉时来。斋



   卷343_49 【奉和虢州刘给事使君三堂新题二十一咏·花岛】韩愈 

蜂蝶去纷纷，香风隔岸闻。欲知花岛处，水上觅红云。知



   卷343_50 【奉和虢州刘给事使君三堂新题二十一咏·柳溪】韩愈 

柳树谁人种，行行夹岸高。莫将条系缆，著处有蝉号。斋



   卷343_51 【奉和虢州刘给事使君三堂新题二十一咏·西山】韩愈 

新月迎宵挂，晴云到晚留。为遮西望眼，终是懒回头。知



   卷343_52 【奉和虢州刘给事使君三堂新题二十一咏·竹径】韩愈 

无尘从不扫，有鸟莫令弹。若要添风月，应除数百竿。斋



   卷343_53 【奉和虢州刘给事使君三堂新题二十一咏·荷池】韩愈 

风雨秋池上，高荷盖水繁。未谙鸣摵摵，那似卷翻翻。知



   卷343_54 【奉和虢州刘给事使君三堂新题二十一咏·稻畦】韩愈 

罫布畦堪数，枝分水莫寻。鱼肥知已秀，鹤没觉初深。斋



   卷343_55 【奉和虢州刘给事使君三堂新题二十一咏·柳巷】韩愈 

柳巷还飞絮，春馀几许时。吏人休报事，公作送春诗。知



   卷343_56 【奉和虢州刘给事使君三堂新题二十一咏·花源】韩愈 

源上花初发，公应日日来。丁宁红与紫，慎莫一时开。斋



   卷343_57 【奉和虢州刘给事使君三堂新题二十一咏·北楼】韩愈 

郡楼乘晓上，尽日不能回。晚色将秋至，长风送月来。知



   卷343_58 【奉和虢州刘给事使君三堂新题二十一咏·镜潭】韩愈 

非铸复非熔，泓澄忽此逢。鱼虾不用避，只是照蛟龙。斋



   卷343_59 【奉和虢州刘给事使君三堂新题二十一咏·孤屿】韩愈 

朝游孤屿南，暮戏孤屿北。所以孤屿鸟，与公尽相识。知



   卷343_60 【奉和虢州刘给事使君三堂新题二十一咏·方桥】韩愈 

非阁复非船，可居兼可过。君欲问方桥，方桥如此作。斋



   卷343_61 【奉和虢州刘给事使君三堂新题二十一咏·梯桥】韩愈 

乍似上青冥，初疑蹑菡萏。自无飞仙骨，欲度何由敢。知



   卷343_62 【奉和虢州刘给事使君三堂新题二十一咏·月池】韩愈 

寒池月下明，新月池边曲。若不妒清妍，却成相映烛。斋



   卷343_63 【游城南十六首·赛神】韩愈 

白布长衫紫领巾，差科未动是闲人。
麦苗含穟桑生葚，共向田头乐社神。



   卷343_64 【游城南十六首·题于宾客庄】韩愈 

榆荚车前盖地皮，蔷薇蘸水笋穿篱。
马蹄无入朱门迹，纵使春归可得知。



   卷343_65 【游城南十六首·晚春】韩愈 

草树知春不久归，百般红紫斗芳菲。
杨花榆荚无才思，惟解漫天作雪飞。



   卷343_66 【游城南十六首·落花】韩愈 

已分将身著地飞，那羞践踏损光晖。
无端又被春风误，吹落西家不得归。



   卷343_67 【游城南十六首·楸树二首】韩愈 

几岁生成为大树，一朝缠绕困长藤。
谁人与脱青罗帔，看吐高花万万层。

幸自枝条能树立，可烦萝蔓作交加。
傍人不解寻根本，却道新花胜旧花。



   卷343_68 【游城南十六首·风折花枝】韩愈 

浮艳侵天难就看，清香扑地只遥闻。
春风也是多情思，故拣繁枝折赠君。



   卷343_69 【游城南十六首·赠同游】韩愈 

唤起窗全曙，催归日未西。无心花里鸟，更与尽情啼。古



   卷343_70 【游城南十六首·赠张十八助教】韩愈 

喜君眸子重清朗，携手城南历旧游。
忽见孟生题竹处，相看泪落不能收。



   卷343_71 【游城南十六首·题韦氏庄】韩愈 

昔者谁能比，今来事不同。寂寥青草曲，散漫白榆风。 
架倒藤全落，篱崩竹半空。宁须惆怅立，翻覆本无穷。斋



   卷343_72 【游城南十六首·晚雨】韩愈 

廉纤晚雨不能晴，池岸草间蚯蚓鸣。
投竿跨马蹋归路，才到城门打鼓声。



   卷343_73 【游城南十六首·出城】韩愈 

暂出城门蹋青草，远于林下见春山。
应须韦杜家家到，只有今朝一日闲。



   卷343_74 【游城南十六首·把酒】韩愈 

扰扰驰名者，谁能一日闲。我来无伴侣，把酒对南山。知



   卷343_75 【游城南十六首·嘲少年】韩愈 

直把春偿酒，都将命乞花。只知闲信马，不觉误随车。斋



   卷343_76 【游城南十六首·楸树】韩愈 

青幢紫盖立童童，细雨浮烟作彩笼。
不得画师来貌取，定知难见一生中。



   卷343_77 【游城南十六首·遣兴】韩愈 

断送一生惟有酒，寻思百计不如闲。
莫忧世事兼身事，须著人间比梦间。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十四 
 
   
　 
　

　
 　



   卷344_1 【送李尚书赴襄阳八韵得长字】韩愈 

帝忧南国切，改命付忠良。壤画星摇动，旗分兽簸扬。 
五营兵转肃，千里地还方。控带荆门远，飘浮汉水长。 
赐书宽属郡，战马隔邻疆。纵猎雷霆迅，观棋玉石忙。 
风流岘首客，花艳大堤倡。富贵由身致，谁教不自强。知



   卷344_2 【和席八十二韵（元和十一年，夔与愈同掌制诰）】韩愈 

绛阙银河曙，东风右掖春。官随名共美，花与思俱新。 
绮陌朝游间，绫衾夜直频。横门开日月，高阁切星辰。 
庭变寒前草，天销霁后尘。沟声通苑急，柳色压城匀。 
纶綍谋猷盛，丹青步武亲。芳菲含斧藻，光景畅形神。 
傍砌看红药，巡池咏白蘋。多情怀酒伴，馀事作诗人。 
倚玉难藏拙，吹竽久混真。坐惭空自老，江海未还身。主



   卷344_3 【和武相公早春闻莺】韩愈 

早晚飞来入锦城，谁人教解百般鸣。
春风红树惊眠处，似妒歌童作艳声。



   卷344_4 【游太平公主山庄】韩愈 

公主当年欲占春，故将台榭押城闉。
欲知前面花多少，直到南山不属人。



   卷344_5 【晚春】韩愈 

谁收春色将归去，慢绿妖红半不存。
榆荚只能随柳絮，等闲撩乱走空园。



   卷344_6 【大行皇太后挽歌词三首】韩愈 

一纪尊名正，三时孝养荣。高居朝圣主，厚德载群生。 
武帐虚中禁，玄堂掩太平。秋天笳鼓歇，松柏遍山鸣。知

威仪备吉凶，文物杂军容。配地行新祭，因山托故封。 
凤飞终不返，剑化会相从。无复临长乐，空闻报晓钟。斋

追攀万国来，警卫百神陪。画翣登秋殿，容衣入夜台。 
云随仙驭远，风助圣情哀。只有朝陵日，妆奁一暂开。知



   卷344_7 【广宣上人频见过】韩愈 

三百六旬长扰扰，不冲风雨即尘埃。久惭朝士无裨补， 
空愧高僧数往来。学道穷年何所得，吟诗竟日未能回。 
天寒古寺游人少，红叶窗前有几堆。知



   卷344_8 【闲游二首】韩愈 

雨后来更好，绕池遍青青。柳花闲度竹，菱叶故穿萍。 
独坐殊未厌，孤斟讵能醒。持竿至日暮，幽咏欲谁听。主

兹游苦不数，再到遂经旬。萍盖污池净，藤笼老树新。 
林乌鸣讶客，岸竹长遮邻。子云只自守，奚事九衢尘。古



   卷344_9 【酬马侍郎寄酒（马总也）】韩愈 

一壶情所寄，四句意能多。秋到无诗酒，其如月色何。主



   卷344_10 【和侯协律咏笋（侯喜也）】韩愈 

竹亭人不到，新笋满前轩。乍出真堪赏，初多未觉烦。 
成行齐婢仆，环立比儿孙。验长常携尺，愁乾屡侧盆。 
对吟忘膳饮，偶坐变朝昏。滞雨膏腴湿，骄阳气候温。 
得时方张王，挟势欲腾骞。见角牛羊没，看皮虎豹存。 
攒生犹有隙，散布忽无垠。讵可持筹算，谁能以理言。 
纵横公占地，罗列暗连根。狂剧时穿壁，横强几触藩。 
深潜如避逐，远去若追奔。始讶妨人路，还惊入药园。 
萌芽防浸大，覆载莫偏恩。已复侵危砌，非徒出短垣。 
身宁虞瓦砾，计拟掩兰荪。且叹高无数，庸知上几番。 
短长终不校，先后竟谁论。外恨苞藏密，中仍节目繁。 
暂须回步履，要取助盘飧。穰穰疑翻地，森森竞塞门。 
戈矛头戢戢，蛇虺首掀掀。妇懦咨料拣，儿痴谒尽髡。 
侯生来慰我，诗句读惊魂。属和才将竭，呻吟至日暾。古



   卷344_11 【过鸿沟】韩愈 

龙疲虎困割川原，亿万苍生性命存。
谁劝君王回马首，真成一掷赌乾坤。



   卷344_12 【送张侍郎（张贾，时自兵侍为华州）】韩愈 

司徒东镇驰书谒，丞相西来走马迎。
两府元臣今转密，一方逋寇不难平。



   卷344_13 【赠刑部马侍郎（马总，时副晋公东征）】韩愈 

红旗照海压南荒，征入中台作侍郎。
暂从相公平小寇，便归天阙致时康。



   卷344_14 【奉和裴相公东征途经女几山下作】韩愈 

旗穿晓日云霞杂，山倚秋空剑戟明。
敢请相公平贼后，暂携诸吏上峥嵘。



   卷344_15 【郾城晚饮奉赠副使马侍郎及冯、李二员外】韩愈 

城上赤云呈胜气，眉间黄色见归期。
幕中无事惟须饮，即是连镳向阙时。



   卷344_16 【酬别留后侍郎（蔡平，命马总为留后）】韩愈 

为文无出相如右，谋帅难居郤縠先。
归去雪销溱洧动，西来旌旆拂晴天。



   卷344_17 【同李二十八夜次襄城（李正封也）】韩愈 

周楚仍连接，川原乍屈盘。云垂天不暖，尘涨雪犹乾。 
印绶归台室，旌旗别将坛。欲知迎候盛，骑火万星攒。知



   卷344_18 【同李二十八员外从裴相公野宿西界】韩愈 

四面星辰著地明，散烧烟火宿天兵。
不关破贼须归奏，自趁新年贺太平。



   卷344_19 【过襄城】韩愈 

郾城辞罢过襄城，颍水嵩山刮眼明。
已去蔡州三百里，家人不用远来迎。



   卷344_20 【宿神龟招李二十八冯十七】韩愈 

荒山野水照斜晖，啄雪寒鸦趁始飞。
夜宿驿亭愁不睡，幸来相就盖征衣。



   卷344_21 【次硖石】韩愈 

数日方离雪，今朝又出山。试凭高处望，隐约见潼关。知



   卷344_22 【和李司勋过连昌宫】韩愈 

夹道疏槐出老根，高甍巨桷压山原。
宫前遗老来相问，今是开元几叶孙。



   卷344_23 【次潼关先寄张十二阁老使君（张贾也）】韩愈 

荆山已去华山来，日出潼关四扇开。
刺史莫辞迎候远，相公亲破蔡州回。



   卷344_24 【次潼关上都统相公（韩弘也）】韩愈 

暂辞堂印执兵权，尽管诸军破贼年。
冠盖相望催入相，待将功德格皇天。



   卷344_25 【桃林夜贺晋公】韩愈 

西来骑火照山红，夜宿桃林腊月中。
手把命珪兼相印，一时重叠赏元功。



   卷344_26 【送李员外院长分司东都】韩愈 

去年秋露下，羁旅逐东征。今岁春光动，驱驰别上京。 
饮中相顾色，送后独归情。两地无千里，因风数寄声。主



   卷344_27 【晋公破贼回重拜台司，以诗示幕中宾客，愈奉和】韩愈 

南伐旋师太华东，天书夜到册元功。将军旧压三司贵， 
相国新兼五等崇。鹓鹭欲归仙仗里，熊罴还入禁营中。 
长惭典午非材职，得就闲官即至公。主



   卷344_28 【独钓四首】韩愈 

侯家林馆胜，偶入得垂竿。曲树行藤角，平池散芡盘。 
羽沈知食驶，缗细觉牵难。聊取夸儿女，榆条系从鞍。斋

一径向池斜，池塘野草花。雨多添柳耳，水长减蒲芽。 
坐厌亲刑柄，偷来傍钓车。太平公事少，吏隐讵相赊。知

独往南塘上，秋晨景气醒。露排四岸草，风约半池萍。 
鸟下见人寂，鱼来闻饵馨。所嗟无可召，不得倒吾瓶。斋

秋半百物变，溪鱼去不来。风能坼芡觜，露亦染梨腮。 
远岫重叠出，寒花散乱开。所期终莫至，日暮与谁回。知



   卷344_29 【枯树】韩愈 

老树无枝叶，风霜不复侵。腹穿人可过，皮剥蚁还寻。 
寄托惟朝菌，依投绝暮禽。犹堪持改火，未肯但空心。主



   卷344_30 【元日酬蔡州马十二尚书去年蔡州元日见寄之什】韩愈 

元日新诗已去年，蔡州遥寄荷相怜。
今朝纵有谁人领，自是三峰不敢眠。



   卷344_31 【咏灯花同侯十一】韩愈 

今夕知何夕，花然锦帐中。自能当雪暖，那肯待春红。 
黄里排金粟，钗头缀玉虫。更烦将喜事，来报主人公。知



   卷344_32 【祖席前字（送王涯徙袁州刺史作）】韩愈 

祖席洛桥边，亲交共黯然。野晴山簇簇，霜晓菊鲜鲜。 
书寄相思处，杯衔欲别前。淮阳知不薄，终愿早回船。主



   卷344_33 【秋字】韩愈 

淮南悲木落，而我亦伤秋。况与故人别，那堪羁宦愁。 
荣华今异路，风雨昔同忧。莫以宜春远，江山多胜游。斋



   卷344_34 【送郑尚书赴南海】韩愈 

番禺军府盛，欲说暂停杯。盖海旂幢出，连天观阁开。 
衙时龙户集，上日马人来。风静鶢鶋去，官廉蚌蛤回。 
货通师子国，乐奏武王台。事事皆殊异，无嫌屈大才。斋



   卷344_35 【答道士寄树鸡（树鸡，木耳之大者）】韩愈 

软湿青黄状可猜，欲烹还唤木盘回。
烦君自入华阳洞，直割乖龙左耳来。



   卷344_36 【左迁至蓝关示侄孙湘（湘，愈侄十二郎之子）】韩愈 

一封朝奏九重天，夕贬潮州路八千。欲为圣朝除弊事， 
肯将衰朽惜残年。云横秦岭家何在，雪拥蓝关马不前。 
知汝远来应有意，好收吾骨瘴江边。知



   卷344_37 【武关西逢配流吐番（谪潮州时途中作）】韩愈 

嗟尔戎人莫惨然，湖南地近保生全。
我今罪重无归望，直去长安路八千。



   卷344_38 【次邓州界】韩愈 

潮阳南去倍长沙，恋阙那堪又忆家。心讶愁来惟贮火， 
眼知别后自添花。商颜暮雪逢人少，邓鄙春泥见驿赊。 
早晚王师收海岳，普将雷雨发萌芽。斋



   卷344_39 【题临泷寺】韩愈 

不觉离家已五千，仍将衰病入泷船。
潮阳未到吾能说，海气昏昏水拍天。



   卷344_40 【晚次宣溪，辱韶州张端公使君惠书叙别酬以绝句二章】韩愈 

韶州南去接宣溪，云水苍茫日向西。
客泪数行先自落，鹧鸪休傍耳边啼。

兼金那足比清文，百首相随愧使君。
俱是岭南巡管内，莫欺荒僻断知闻。



   卷344_41 【题秀禅师房】韩愈 

桥夹水松行百步，竹床莞席到僧家。
暂拳一手支头卧，还把鱼竿下钓沙。



   卷344_42 【将至韶州先寄张端公使君借图经】韩愈 

曲江山水闻来久，恐不知名访倍难。
愿借图经将入界，每逢佳处便开看。



   卷344_43 【过始兴江口感怀】韩愈 

忆作儿童随伯氏，南来今只一身存。
目前百口还相逐，旧事无人可共论。



   卷344_44 【韶州留别张端公使君（时宪宗元和十四年十月）】韩愈 

来往再逢梅柳新，别离一醉绮罗春。久钦江总文才妙， 
自叹虞翻骨相屯。鸣笛急吹争落日，清歌缓送款行人。 
已知奏课当征拜，那复淹留咏白蘋。古



   卷344_45 【从潮州量移袁州，张韶州端公以诗相贺，因酬之】韩愈 

明时远逐事何如，遇赦移官罪未除。北望讵令随塞雁， 
南迁才免葬江鱼。将经贵郡烦留客，先惠高文谢起予。 
暂欲系船韶石下，上宾虞舜整冠裾。古



   卷344_46 【次石头驿寄江西王十中丞阁老】韩愈 

凭高试回首，一望豫章城。人由恋德泣，马亦别群鸣。 
寒日夕始照，风江远渐平。默然都不语，应识此时情。知



   卷344_47 【游西林寺题萧二兄郎中旧堂】韩愈 

中郎有女能传业，伯道无儿可保家。
偶到匡山曾住处，几行衰泪落烟霞。



   卷344_48 【自袁州还京行次安陆，先寄随州周员外（周君巢也）】韩愈 

行行指汉东，暂喜笑言同。雨雪离江上，蒹葭出梦中。 
面犹含瘴色，眼已见华风。岁暮难相值，酣歌未可终。古



   卷344_49 【题广昌馆（在随州枣阳县南）】韩愈 

白水龙飞已几春，偶逢遗迹问耕人。
丘坟发掘当官路，何处南阳有近亲。



   卷344_50 【寄随州周员外】韩愈 

陆孟丘杨久作尘，同时存者更谁人。
金丹别后知传得，乞取刀圭救病身。



   卷344_51 【酒中留上襄阳李相公（李逢吉也）】韩愈 

浊水污泥清路尘，还曾同制掌丝纶。眼穿长讶双鱼断， 
耳热何辞数爵频。银烛未销窗送曙，金钗半醉座添春。 
知公不久归钧轴，应许闲官寄病身。古



   卷344_52 【去岁自刑部侍郎以罪贬潮州刺史乘驿赴任…留题驿梁】韩愈 

数条藤束木皮棺，草殡荒山白骨寒。惊恐入心身已病， 
扶舁沿路众知难。绕坟不暇号三匝，设祭惟闻饭一盘。 
致汝无辜由我罪，百年惭痛泪阑干。古



   卷344_53 【贺张十八秘书得裴司空马（或作酬张秘书因骑马赠诗）】韩愈 

司空远寄养初成，毛色桃花眼镜明。落日已曾交辔语， 
春风还拟并鞍行。长令奴仆知饥渴，须着贤良待性情。 
旦夕公归伸拜谢，免劳骑去逐双旌。古



   卷344_54 【杏园送张彻侍御归使】韩愈 

东风花树下，送尔出京城。久抱伤春意，新添惜别情。 
归来身已病，相见眼还明。更遣将诗酒，谁家逐后生。知



   卷344_55 【雨中寄张博士籍、侯主簿喜】韩愈 

放朝还不报，半路蹋泥归。雨惯曾无节，雷频自失威。 
见墙生菌遍，忧麦作蛾飞。岁晚偏萧索，谁当救晋饥。主



   卷344_56 【奉和兵部张侍郎酬郓州马尚书祗召途中…郓州之作】韩愈 

来朝当路日，承诏改辕时。再领须句国，仍迁少昊司。 
暖风抽宿麦，清雨卷归旗。赖寄新珠玉，长吟慰我思。斋



   卷344_57 【早春与张十八博士籍游杨尚书林亭…兼呈白冯二阁老】韩愈 

墙下春渠入禁沟，渠冰初破满渠浮。
凤池近日长先暖，流到池时更不流。



   卷344_58 【奉使常山，早次太原，呈副使吴郎中】韩愈 

朗朗闻街鼓，晨起似朝时。翻翻走驿马，春尽是归期。 
地失嘉禾处，风存蟋蟀辞。暮齿良多感，无事涕垂颐。主



   卷344_59 【夕次寿阳驿题吴郎中诗后】韩愈 

风光欲动别长安，春半城边特地寒。
不见园花兼巷柳，马头惟有月团团。



   卷344_60 【镇州初归】韩愈 

别来杨柳街头树，摆弄春风只欲飞。
还有小园桃李在，留花不发待郎归。



   卷344_61 【同水部张员外籍曲江春游，寄白二十二舍人】韩愈 

漠漠轻阴晚自开，青天白日映楼台。
曲江水满花千树，有底忙时不肯来。



   卷344_62 【和水部张员外宣政衙赐百官樱桃诗】韩愈 

汉家旧种明光殿，炎帝还书本草经。岂似满朝承雨露， 
共看传赐出青冥。香随翠笼擎初到，色映银盘写未停。 
食罢自知无所报，空然惭汗仰皇扃。古



   卷344_63 【早春呈水部张十八员外二首】韩愈 

天街小雨润如酥，草色遥看近却无。
最是一年春好处，绝胜烟柳满皇都。

莫道官忙身老大，即无年少逐春心。
凭君先到江头看，柳色如今深未深。



   卷344_64 【送桂州严大夫同用南字（严谟也）】韩愈 

苍苍森八桂，兹地在湘南。江作青罗带，山如碧玉篸。 
户多输翠羽，家自种黄甘。远胜登仙去，飞鸾不假骖。主



   卷344_65 【奉酬天平马十二仆射暇日言怀见寄之作】韩愈 

天平篇什外，政事亦无双。威令加徐土，儒风被鲁邦。 
清为公论重，宽得士心降。岁晏偏相忆，长谣坐北窗。斋



   卷344_66 【奉使镇州，行次承天行营，奉酬裴司空】韩愈 

窜逐三年海上归，逢公复此著征衣。
旋吟佳句还鞭马，恨不身先去鸟飞。



   卷344_67 【镇州路上谨酬裴司空相公重见寄】韩愈 

衔命山东抚乱师，日驰三百自嫌迟。
风霜满面无人识，何处如今更有诗。



   卷344_68 【奉和仆射裴相公感恩言志（穆宗长庆二年，裴度罢）】韩愈 

文武功成后，居为百辟师。林园穷胜事，钟鼓乐清时。 
摆落遗高论，雕镌出小诗。自然无不可，范蠡尔其谁。古



   卷344_69 【和仆射相公朝回见寄】韩愈 

尽瘁年将久，公今始暂闲。事随忧共减，诗与酒俱还。 
放意机衡外，收身矢石间。秋台风日迥，正好看前山。知



   卷344_70 【奉和李相公题萧家林亭（逢吉也）】韩愈 

山公自是林园主，叹惜前贤造作时。
岩洞幽深门尽锁，不因丞相几人知。



   卷344_71 【奉和杜相公太清宫纪事陈诚上李相公十六韵（杜元颖也）】韩愈 

耒耜兴姬国，輴欙建夏家。在功诚可尚，于道讵为华。 
象帝威容大，仙宗宝历赊。卫门罗戟槊，图壁杂龙蛇。 
礼乐追尊盛，乾坤降福遐。四真皆齿列，二圣亦肩差。 
阳月时之首，阴泉气未牙。殿阶铺水碧，庭炬坼金葩。 
紫极观忘倦，青词奏不哗。噌吰宫夜辟，嘈囐鼓晨挝。 
亵味陈奚取，名香荐孔嘉。垂祥纷可录，俾寿浩无涯。 
贵相山瞻峻，清文玉绝瑕。代工声问远，摄事敬恭加。 
皎洁当天月，葳蕤捧日霞。唱妍酬亦丽，俯仰但称嗟。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十五 
 
   
　 
　

　
 　



   卷345_1 【郓州谿堂诗】韩愈 

帝奠九廛，有叶有年。有荒不条，河岱之间。及我宪考， 
一收正之。视邦选侯，以公来尸。公来尸之，人始未信。 
公不饮食，以训以徇。孰饥无食，孰呻孰叹。孰冤不问， 
不得分愿。孰为邦蟊，节根之螟。羊很狼贪，以口覆城。 
吹之喣之，摩手拊之。箴之石之，膊而磔之。凡公四封， 
既富以强。谓公吾父，孰违公令。可以师征，不宁守邦。 
公作谿堂。播播流水。浅有蒲莲，深有葭苇。公以宾燕， 
其鼓骇骇。公燕谿堂，宾校醉饱。流有跳鱼，岸有集鸟。 
既歌以舞，其鼓考考。公在谿堂，公御琴瑟。公暨宾赞， 
稽经诹律。施用不差，人用不屈。谿有蘋苽，有龟有鱼。 
公在中流，右诗左书。无我斁遗，此邦是庥。知



   卷345_2 【送张道士】韩愈 

大匠无弃材，寻尺各有施。况当营都邑，杞梓用不疑。 
张侯嵩高来，面有熊豹姿。开口论利害，剑锋白差差。 
恨无一尺捶，为国苔羌夷。诣阙三上书，臣非黄冠师。 
臣有胆与气，不忍死茅茨。又不媚笑语，不能伴儿嬉。 
乃著道士服，众人莫臣知。臣有平贼策，狂童不难治。 
其言简且要，陛下幸听之。天空日月高，下照理不遗。 
或是章奏繁，裁择未及斯。宁当不俟报，归袖风披披。 
答我事不尔，吾亲属吾思。昨宵梦倚门，手取连环持。 
今日有书至，又言归何时。霜天熟柿栗，收拾不可迟。 
岭北梁可构，寒鱼下清伊。既非公家用，且复还其私。 
从容进退间，无一不合宜。时有利不利，虽贤欲奚为。 
但当励前操，富贵非公谁。古



   卷345_3 【送郑十校理得洛字】韩愈 

相公倦台鼎，分正新邑洛。才子富文华，校雠天禄阁。 
寿觞佳节过，归骑春衫薄。鸟哢正交加，杨花共纷泊。 
亲交谁不羡，去去翔寥廓。古



   卷345_4 【送陆歙州傪】韩愈 

我衣之华兮，我佩之光。陆君之去兮，谁与翱翔。 
敛此大惠兮，施于一州。今其去矣，胡不为留。 
我作此诗，歌于远道。无疾其驱，天子有诏。古



   卷345_5 【送汴州监军俱文珍】韩愈 

奉使羌池静，临戎汴水安。冲天鹏翅阔，报国剑铓寒。 
晓日驱征骑，春风咏采兰。谁言臣子道，忠孝两全难。知



   卷345_6 【赠崔立之（以下十五首见《外集》）】韩愈 

昔年十日雨，子桑苦寒饥。哀歌坐空室，不怨但自悲。 
其友名子舆，忽然忧且思。搴裳触泥水，裹饭往食之。 
入门相对语，天命良不疑。好事漆园吏，书之存雄词。 
千年事已远，二字情可推。我读此篇日，正当寒雪时。 
吾身固已困，吾友复何为。薄粥不足裹，深泥谅难驰。 
曾无子舆事，空赋子桑诗。主



   卷345_7 【海水】韩愈 

海水非不广，邓林岂无枝。风波一荡薄，鱼鸟不可依。 
海水饶大波，邓林多惊风。岂无鱼与鸟，巨细各不同。 
海有吞舟鲸，邓有垂天鹏。苟非鳞羽大，荡薄不可能。 
我鳞不盈寸，我羽不盈尺。一木有馀阴，一泉有馀泽。 
我将辞海水，濯鳞清冷池。我将辞邓林，刷羽蒙笼枝。 
海水非爱广，邓林非爱枝。风波亦常事，鳞鱼自不宜。 
我鳞日已大，我羽日已修。风波无所苦，还作鲸鹏游。主



   卷345_8 【赠河阳李大夫（李芃，河阳节度使）】韩愈 

四海失巢穴，两都困尘埃。感恩由未报，惆怅空一来。 
裘破气不暖，马羸鸣且哀。主人情更重，空使剑锋摧。斋



   卷345_9 【苦寒歌】韩愈 

黄昏苦寒歌，夜半不能休。岂不有阳春，节岁聿其周， 
君何爱重裘。兼味养大贤，冰食葛制神所怜。 
填窗塞户慎勿出，暄风暖景明年日。斋



   卷345_10 【芍药歌（一本作王司马红芍药歌）】韩愈 

丈人庭中开好花，更无凡木争春华。翠茎红蕊天力与， 
此恩不属黄钟家。温馨熟美鲜香起，似笑无言习君子。 
霜刀翦汝天女劳，何事低头学桃李。娇痴婢子无灵性， 
竞挽春衫来此并。欲将双颊一睎红，绿窗磨遍青铜镜。 
一尊春酒甘若饴，丈人此乐无人知。花前醉倒歌者谁， 
楚狂小子韩退之。古



   卷345_11 【赠徐州族侄（以下十三首见《遗集》）】韩愈 

我年十八九，壮气起胸中。作书献云阙，辞家逐秋蓬。 
岁时易迁次，身命多厄穷。一名虽云就，片禄不足充。 
今者复何事，卑栖寄徐戎。萧条资用尽，濩落门巷空。 
朝眠未能起，远怀方郁悰。击门者谁子，问言乃吾宗。 
自云有奇术，探妙知天工。既往怅何及，将来喜还通。 
期我语非佞，当为佐时雍。知



   卷345_12 【嘲鼾睡】韩愈 

澹师昼睡时，声气一何猥。顽飙吹肥脂，坑谷相嵬磊。 
雄哮乍咽绝，每发壮益倍。有如阿鼻尸，长唤忍众罪。 
马牛惊不食，百鬼聚相待。木枕十字裂，镜面生痱癗。 
铁佛闻皱眉，石人战摇腿。孰云天地仁，吾欲责真宰。 
幽寻虱搜耳，猛作涛翻海。太阳不忍明，飞御皆惰怠。 
乍如彭与黥，呼冤受菹醢。又如圈中虎，号疮兼吼馁。 
虽令伶伦吹，苦韵难可改。虽令巫咸招，魂爽难复在。 
何山有灵药，疗此愿与采。古

澹公坐卧时，长睡无不稳。吾尝闻其声，深虑五藏损。 
黄河弄濆薄，梗涩连拙鲧。南帝初奋槌，凿窍泄混沌。 
迥然忽长引，万丈不可忖。谓言绝于斯，继出方衮衮。 
幽幽寸喉中，草木森苯mH。盗贼虽狡狯，亡魂敢窥阃。 
鸿蒙总合杂，诡谲骋戾很。乍如斗呶呶，忽若怨恳恳。 
赋形苦不同，无路寻根本。何能堙其源，惟有土一畚。主



   卷345_13 【昼月】韩愈 

玉碗不磨著泥土，青天孔出白石补。兔入臼藏蛙缩肚， 
桂树枯株女闭户。阴为阳羞固自古，嗟汝下民或敢侮， 
戏嘲盗视汝目瞽。主



   卷345_14 【赠张徐州莫辞酒】韩愈 

莫辞酒，此会固难同。请看女工机上帛，半作军人旗上红。 
莫辞酒，谁为君王之爪牙？春雷三月不作响， 
战士岂得来还家。主



   卷345_15 【辞唱歌】韩愈 

抑逼教唱歌，不解看艳词。坐中把酒人，岂有欢乐姿。 
幸有伶者妇，腰身如柳枝。但令送君酒，如醉如憨痴。 
声自肉中出，使人能逶随。复遣悭吝者，赠金不皱眉。 
岂有长直夫，喉中声雌雌。君心岂无耻，君岂是女儿。 
君教发直言，大声无休时。君教哭古恨，不肯复吞悲。 
乍可阻君意，艳歌难可为。斋



   卷345_16 【知音者诚希】韩愈 

知音者诚希，念子不能别。行行天未晓，携酒踏明月。知



   卷345_17 【同窦、韦寻刘尊师不遇（三字为韵，愈分得寻字）】韩愈 

秦客何年驻，仙源此地深。还随蹑凫骑，来访驭风襟。 
院闭青霞入，松高老鹤寻。犹疑隐形坐，敢起窃桃心。主



   卷345_18 【春雪】韩愈 

片片驱鸿急，纷纷逐吹斜。到江还作水，著树渐成花。 
越喜飞排瘴，胡愁厚盖砂。兼云封洞口，助月照天涯。 
暝见迷巢鸟，朝逢失辙车。呈丰尽相贺，宁止力耕家。主



   卷345_19 【酬蓝田崔丞立之咏雪见寄】韩愈 

京城数尺雪，寒气倍常年。泯泯都无地，茫茫岂是天。 
崩奔惊乱射，挥霍讶相缠。不觉侵堂陛，方应折屋椽。 
出门愁落道，上马恐平鞯。朝鼓矜凌起，山斋酩酊眠。 
吾方嗟此役，君乃咏其妍。冰玉清颜隔，波涛盛句传。 
朝飧思共饭，夜宿忆同毡。举目无非白，雄文乃独玄。古



   卷345_20 【潭州泊船呈诸公】韩愈 

夜寒眠半觉，鼓笛闹嘈嘈。暗浪舂楼堞，惊风破竹篙。 
主人看使范，客子读离骚。闻道松醪贱，何须吝错刀。知



   卷345_21 【饮城南道边古墓上逢中丞过赠礼部卫员外少室张道士】韩愈 

偶上城南土骨堆，共倾春酒三五杯。
为逢桃树相料理，不觉中丞喝道来。



   卷345_22 【池上絮】韩愈 

池上无风有落晖，杨花晴后自飞飞。
为将纤质凌清镜，湿却无穷不得归。



   卷345_23 【赠贾岛（以下二首见《万首绝句》）】韩愈 

孟郊死葬北邙山，从此风云得暂闲。
天恐文章浑断绝，更生贾岛著人间。



   卷345_24 【赠译经僧】韩愈 

万里休言道路赊，有谁教汝度流沙。
只今中国方多事，不用无端更乱华。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十六 
 
   
　 
　

　
 　



   卷346_1 【享惠昭太子庙乐章（送神）】王涯 

威仪毕陈，备乐将阕。苞茅酒缩，膋萧香彻。宫臣展事， 
肃雍在列。迎精送往，厥鉴昭晰。知



   卷346_2 【望禁门松雪】王涯 

宿云开霁景，佳气此时浓。瑞雪凝清禁，祥烟幂小松。 
依稀鸳瓦出，隐映凤楼重。金阙晴光照，琼枝瑞色封。 
叶铺全类玉，柯偃乍疑龙。讵比寒山上，风霜老昔容。知



   卷346_3 【广宣上人以诗贺放榜和谢】王涯 

延英面奉入春闱，亦选功夫亦选奇。在冶只求金不耗， 
用心空学秤无私。龙门变化人皆望，莺谷飞鸣自有时。 
独喜至公谁是证，弥天上人与新诗。知



   卷346_4 【九月九日勤政楼下观百僚献寿】王涯 

御气黄花节，临轩紫陌头。早阳生彩仗，霁色入仙楼。 
献寿皆鹓鹭，瞻天尽冕旒。菊樽过九日，凤历肇千秋。 
乐奏薰风起，杯酣瑞影收。年年歌舞度，此地庆皇休。知



   卷346_5 【春游曲二首】王涯 

万树江边杏，新开一夜风。满园深浅色，照在绿波中。斋

上苑何穷树，花间次第新。香车与丝骑，风静亦生尘。主



   卷346_6 【太平词】王涯 

风俗今和厚，君王在穆清。行看采华曲，尽是泰阶平。古



   卷346_7 【送春词】王涯 

日日人空老，年年春更归。相欢在尊酒，不用惜花飞。主



   卷346_8 【塞上曲二首】王涯 

天骄远塞行，出鞘宝刀鸣。定是酬恩日，今朝觉命轻。古

塞虏常为敌，边风已报秋。平生多志气，箭底觅封侯。斋



   卷346_9 【陇上行】王涯 

负羽到边州，鸣笳度陇头。云黄知塞近，草白见边秋。知



   卷346_10 【思君恩】王涯 

鸡鸣天汉晓，莺语禁林春。谁入巫山梦，唯应洛水神。斋



   卷346_11 【春闺思】王涯 

雪尽萱抽叶，风轻水变苔。玉关音信断，又见发庭梅。知



   卷346_12 【春江曲】王涯 

摇漾越江春，相将采白蘋。归时不觉夜，出浦月随人。斋



   卷346_13 【闺人赠远五首】王涯 

花明绮陌春，柳拂御沟新。为报辽阳客，流芳不待人。知

远戍功名薄，幽闺年貌伤。妆成对春树，不语泪千行。古

形影一朝别，烟波千里分。君看望君处，只是起行云。斋

啼莺绿树深，语燕雕梁晚。不省出门行，沙场知近远。主

洞房今夜月，如练复如霜。为照离人恨，亭亭到晓光。知



   卷346_14 【从军词三首】王涯 

戈甲从军久，风云识阵难。今朝拜韩信，计日斩成安。斋

燕颔多奇相，狼头敢犯边。寄言班定远，正是立功年。主

旄头夜落捷书飞，来奏金门著赐衣。
白马将军频破敌，黄龙戍卒几时归。



   卷346_15 【塞下曲二首】王涯 

辛勤几出黄花戍，迢递初随细柳营。
塞晚每愁残月苦，边愁更逐断蓬惊。

年少辞家从冠军，金妆宝剑去邀勋。
不知马骨伤寒水，唯见龙城起暮云。



   卷346_16 【平戎辞】王涯 

太白秋高助发兵，长风夜卷虏尘清。
男儿解却腰间剑，喜见从王道化平。



   卷346_17 【游春词二首】王涯 

曲江绿柳变烟条，寒谷冰随暖气销。
才见春光生绮陌，已闻清乐动云韶。

经过柳陌与桃蹊，寻逐春光著处迷。
鸟度时时冲絮起，花繁衮衮压枝低。



   卷346_18 【秋思二首】王涯 

网轩凉吹动轻衣，夜听更长玉漏稀。
月度天河光转湿，鹊惊秋树叶频飞。

宫连太液见沧波，暑气微消秋意多。
一夜清风蘋末起，露珠翻尽满池荷。



   卷346_19 【汉苑行】王涯 

二月春风遍柳条，九天仙乐奏云韶。
蓬莱殿后花如锦，紫阁阶前雪未销。



   卷346_20 【秋夜曲】王涯 

桂魄初生秋露微，轻罗已薄未更衣。
银筝夜久殷勤弄，心怯空房不忍归。



   卷346_21 【献寿辞】王涯 

宫殿参差列九重，祥云瑞气捧阶浓。
微臣欲献唐尧寿，遥指南山对衮龙。



   卷346_22 【秋思赠远二首】王涯 

当年只自守空帷，梦里关山觉别离。
不见乡书传雁足，唯看新月吐蛾眉。

厌攀杨柳临清阁，闲采芙蕖傍碧潭。
走马台边人不见，拂云堆畔战初酣。



   卷346_23 【春闺思（一作闺人春思）】王涯 

愁见游空百尺丝，春风挽断更伤离。
闲花落尽青苔地，尽日无人谁得知。



   卷346_24 【宫词三十首（存二十七首）】王涯 

白人宜著紫衣裳，冠子梳头双眼长。
新睡起来思旧梦，见人忘却道胜常。

春来新插翠云钗，尚著云头踏殿鞋。
欲得君王回一顾，争扶玉辇下金阶。

五更初起觉风寒，香炷烧来夜已残。
欲卷珠帘惊雪满，自将红烛上楼看。

各将金锁锁宫门，院院青娥侍至尊。
头白监门掌来去，问频多是最承恩。

夜久盘中蜡滴稀，金刀剪起尽霏霏。
传声总是君王唤，红烛台前著舞衣。

筝翻禁曲觉声难，玉柱皆非旧处安。
记得君王曾道好，长因下辇得先弹。

一丛高鬓绿云光，官样轻轻淡淡黄。
为看九天公主贵，外边争学内家装。

宜春院里驻仙舆，夜宴笙歌总不如。
传索金笺题宠号，镫前御笔与亲书。

永巷重门渐半开，宫官著锁隔门回。
谁知曾笑他人处，今日将身自入来。

春风帘里旧青娥，无奈新人夺宠何。
寒食禁花开满树，玉堂终日闭时多。

碧绣檐前柳散垂，守门宫女欲攀时。
曾经玉辇从容处，不敢临风折一枝。

鸦飞深在禁城墙，多绕重楼复殿傍。
时向春檐瓦沟上，散开朝翅占朝光。

白雪猧儿拂地行，惯眠红毯不曾惊。
深宫更有何人到，只晓金阶吠晚萤。

百尺仙梯倚阁边，内人争下掷金钱。
风来竞看铜乌转，遥指朱干在半天。

春风摆荡禁花枝，寒食秋千满地时。
又落深宫石渠里，尽随流水入龙池。

墙墙不断接宫城，金榜皆书殿院名。
万转千回相隔处，各调弦管对闻声。

霏霏春雨九重天，渐暖龙池御柳烟。
玉辇游时应不避，千廊万屋自相连。

禁门烟起紫沉沉，楼阁当中复道深。
长入暮天凝不散，掖庭宫里动秋砧。

炎炎夏日满天时，桐叶交加覆玉墀。
向晚移镫上银簟，丛丛绿鬓坐弹棋。

瞳瞳日出大明宫，天乐遥闻在碧空。
禁树无风正和暖，玉楼金殿晓光中。

迥出芙蓉阁上头，九天悬处正当秋。
年年七夕晴光里，宫女穿针尽上楼。

教来鹦鹉语初成，久闭金笼惯认名。
总向春园看花去，独于深院笑人声。

银瓶泻水欲朝妆，烛焰红高粉壁光。
共怪满衣珠翠冷，黄花瓦上有新霜。

迎风殿里罢云和，起听新蝉步浅莎。
为爱九天和露滴，万年枝上最声多。

御果收时属内官，傍檐低压玉阑干。
明朝摘向金华殿，尽日枝边次第看。

内里松香满殿闻，四行阶下暖氤氲。
春深欲取黄金粉，绕树宫娥著绛裙。

禁树传声在九霄，内中残火独遥遥。
千官待取门犹闭，未到宫前下马桥。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十七 
 
   
　 
　

　
 　



   卷347_1 【御沟新柳】贾棱 

御苑阳和早，章沟柳色新。托根偏近日，布叶乍迎春。 
秀质方含翠，清阴欲庇人。轻云度斜景，多露滴行尘。 
袅袅堪离赠，依依独望频。王孙如可赏，攀折在芳辰。主



   卷347_2 【御沟新柳】刘遵古 

韶光先禁柳，几处覆沟新。映水疑分翠，含烟欲占春。 
悠悠迟日晚，袅袅好风频。吐节茸犹嫩，通条泽稍均。 
远和瑶草色，暗拂玉楼尘。愿假骞飞便，归栖及此辰。主



   卷347_3 【洛阳清明日雨霁】李正封 

晓日清明天，夜来嵩少雨。千门尚烟火，九陌无尘土。 
酒绿河桥春，漏闲宫殿午。游人恋芳草，半犯严城鼓。斋



   卷347_4 【咏露】李正封 

霏霏灵液重，云表无声落。沾树急玄蝉，洒池栖皓鹤。 
流尘清远陌，飞月澄高阁。宵润玉堂帘，曙寒金井索。 
佳人比珠泪，坐感红绡薄。斋



   卷347_5 【夏游招隐寺暴雨晚晴】李正封 

竹柏风雨过，萧疏台殿凉。石渠写奔溜，金刹照颓阳。 
鹤飞岩烟碧，鹿鸣涧草香。山僧引清梵，幡盖绕回廊。古



   卷347_6 【禅门寺暮钟（一作刘复诗）】李正封 

簨簴高悬于阗钟，黄昏发地殷龙宫。
游人忆到嵩山夜，叠阁连楼倚太空。



   卷347_7 【贡院楼北新栽小松】李正封 

青苍初得地，华省植来新。尚带山中色，犹含洞里春。 
近楼依北户，隐砌净游尘。鹤寿应成盖，龙形未有鳞。 
为梁资大厦，封爵耻嬴秦。幸此观光日，清风屡得亲。主



   卷347_8 【南至隔仗望含元殿香炉】崔立之 

千官望长至，万国拜含元。隔仗炉光出，浮霜烟气翻。 
飘飘萦内殿，漠漠澹前轩。圣日开如捧，卿云近欲浑。 
轮囷洒宫阙，萧索散乾坤。愿倚天风便，披香奉至尊。主



   卷347_9 【曲池洁寒流】崔立之 

闲寻欹岸步，因向曲池看。透底何澄彻，回流乍屈盘。 
稍随高树古，迥与远天寒。月入镜华转，星临珠影攒。 
纤鳞时蔽石，转吹或生澜。愿假涓微效，来濡拙笔端。主



   卷347_10 【赋得春风扇微和】崔立之 

时令忽已变，年光俄又春。高低惠风入，远近芳气新。 
靡靡才偃草，泠泠不动尘。温和乍扇物，煦妪偏感人。 
去出桂林漫，来过蕙圃频。晨辉正澹荡，披拂长相亲。主



   卷347_11 【南至日隔仗望含元殿香炉（一作裴次元诗）】郭遵 

冕旒亲负扆，卉服尽朝天。旸谷移初日，金炉出御烟。 
芬馨流远近，散漫入貂蝉。霜仗凝逾白，朱栏映转鲜。 
如看浮阙在，稍觉逐风迁。为沐皇家庆，来瞻羽卫前。主



   卷347_12 【赋得春风扇微和】郭遵 

微风飘淑气，散漫及兹晨。习习何处至，熙熙与春亲。 
暧空看早辨，映日度逾频。高拂非烟杂，低垂众卉新。 
霁天轻有霭，绮陌尽无尘。还似登台意，元和欲煦人。主



   卷347_13 【赋得风动万年枝】韦纾 

嘉名标万祀，擢秀出深宫。嫩叶含烟霭，芳柯振惠风。 
参差摇翠色，绮靡舞晴空。气禀祯祥异，荣沾雨露同。 
天年方未极，圣寿比应崇。幸列华林里，知殊众木中。主



   卷347_14 【赋得风动万年枝】樊阳源 

珍木罗前殿，乘春任好风。振柯方袅袅，舒叶乍濛濛。 
影动丹墀上，声传紫禁中。离披偏向日，凌乱半分空。 
轻拂祥烟散，低摇翠色同。长令占天眷，四气借全功。主



   卷347_15 【赋得风动万年枝】许稷 

琼树偏春早，光飞处处宜。晓浮三殿日，暗度万年枝。 
婀娜摇仙禁，缤翻映玉池。含芳烟乍合，拂砌影初移。 
为近韶阳煦，皆先众卉垂。成阴知可待，不与众芳随。主



   卷347_16 【闰月定四时】许稷 

玉律穷三纪，推为积闰期。月馀因妙算，岁遍自成时。 
乍觉年华改，翻怜物候迟。六旬知不惑，四气本无欺。 
月桂亏还正，阶蓂落复滋。从斯分历象，共仰定毫厘。主



   卷347_17 【谢真人还旧山】范传正 

麾盖从仙府，笙歌入旧山。水流丹灶缺，云起草堂关。 
白鹿行为卫，青鸾舞自闲。种松鳞未立，移石藓仍斑。 
望路烟霞外，回舆岩岫间。岂唯辽海鹤，空叹令威还。主



   卷347_18 【范成君击洞阴磬】范传正 

历历闻金奏，微微下玉京。为祥家谍久，偏识洞阴名。 
澹伫人间听，铿锵古曲成。何须百兽舞，自畅九天情。 
注目看无见，留心记未精。云霄如可托，借鹤向层城。主



   卷347_19 【赋得春风扇微和】范传正 

暧暧当迟日，微微扇好风。吹摇新叶上，光动浅花中。 
澹荡凝清昼，氤氲暧碧空。稍看生绿水，已觉散芳丛。 
徙倚情偏适，裴回赏未穷。妍华不可状，竟夕气融融。主



   卷347_20 【赋得春风扇微和】豆卢荣 

春晴生缥缈，软吹和初遍。池影动渊沦，山容发葱蒨。 
迟迟入绮阁，习习流芳甸。树杪飏莺啼，阶前落花片。 
韶光恐闲放，旭日宜游宴。文客拂尘衣，仁风愿回扇。主



   卷347_21 【赋得春风扇微和】邵偃 

微风扇和气，韶景共芳晨。始见郊原绿，旋过御苑春。 
三条开广陌，八水泛通津。烟动花间叶，香流马上人。 
逶迤云彩曙，嘹唳鸟声频。为报东堂客，明朝桂树新。主



   卷347_22 【赋得春风扇微和】柳道伦 

青阳初入律，淑气应春风。始辨梅花里，俄分柳色中。 
依微开夕照，澹荡媚晴空。拂水生蘋末，经岩触桂丛。 
稍抽兰叶紫，微吐杏花红。愿逐仁风布，将俾生植功。主



   卷347_23 【赋得春风扇微和】陈九流 

喜见阳和至，遥知橐籥功。迟迟散南阳，袅袅逐东风。 
暗入芳园里，潜吹草木中。兰荪才有绿，桃杏未成红。 
已觉寒光尽，还看淑气通。由来荣与悴，今日发应同。主



   卷347_24 【谢真人仙驾还旧山】夏方庆 

何年成道去，绰约化童颜。天上辞仙侣，人间忆旧山。 
沧桑今已变，萝蔓尚堪攀。云覆瑶坛净，苔生丹灶闲。 
逍遥堪白石，寂寞闭玄关。应是悲尘世，思将羽驾还。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十八 
 
   
　 
　

　
 　



   卷348_1 【公子行】陈羽 

金羁白面郎，何处蹋青来。马娇郎半醉，躞蹀望楼台。 
似见楼上人，玲珑窗户开。隔花闻一笑，落日不知回。主



   卷348_2 【古意】陈羽 

十三学绣罗衣裳，自怜红袖闻馨香。人言此是嫁时服， 
含笑不刺双鸳鸯。郎年十九髭未生，拜官天下闻郎名。 
车马骈阗贺门馆，自然不失为公卿。是时妾家犹未贫， 
兄弟出入双车轮。繁华全盛两相敌，与郎年少为婚姻。 
郎家居近御沟水，豪门客尽蹑珠履。雕盘酒器常不干， 
晓入中厨妾先起。姑嫜严肃有规矩，小姑娇憨意难取。 
朝参暮拜白玉堂，绣衣著尽黄金缕。妾貌渐衰郎渐薄， 
时时强笑意索寞。知郎本来无岁寒，几回掩泪看花落。 
妾年四十丝满头，郎年五十封公侯。男儿全盛日忘旧， 
银床羽帐空飕飗。庭花红遍蝴蝶飞，看郎佩玉下朝时。 
归来略略不相顾，却令侍婢生光辉。郎恨妇人易衰老， 
妾亦恨深不忍道。看郎强健能几时，年过六十还枯槁。知



   卷348_3 【长相思】陈羽 

相思长相思，相思无限极。相思苦相思，相思损容色。 
容色真可惜，相思不可彻。日日长相思，相思肠断绝。 
肠断绝，泪还续，闲人莫作相思曲。知



   卷348_4 【送戴端公赴容州】陈羽 

分命诸侯重，葳蕤绣服香。八蛮治险阻，千骑蹋繁霜。 
山断旌旗出，天晴剑珮光。还将小戴礼，远出化南方。主



   卷348_5 【送殷华之洪州】陈羽 

离堂悲楚调，君奏豫章行。愁处雪花白，梦中江水清。 
扣船歌月色，避浪宿猿声。还作经年别，相思湖草生。斋



   卷348_6 【春日晴原野望】陈羽 

东风吹暖气，消散入晴天。渐变池塘色，欲生杨柳烟。 
蒙茸花向月，潦倒客经年。乡思应愁望，江湖春水连。古



   卷348_7 【湘妃怨】陈羽 

舜欲省蛮陬，南巡非逸游。九山沉白日，二女泣沧洲。 
目极楚云断，恨连湘水流。至今闻鼓瑟，咽绝不胜愁。知



   卷348_8 【冬晚送友人使西蕃】陈羽 

驿使向天西，巡羌复入氐。玉关晴有雪，砂碛雨无泥。 
落泪军中笛，惊眠塞上鸡。逢春乡思苦，万里草萋萋。主



   卷348_9 【春园即事】陈羽 

水隔群物远，夜深风起频。霜中千树橘，月下五湖人。 
听鹤忽忘寝，见山如得邻。明年还到此，共看洞庭春。斋



   卷348_10 【送友人及第归江东】陈羽 

五陵春色泛花枝，心醉花前远别离。落羽耻为关右客， 
成名空羡里中儿。都门雨歇愁分处，山店灯残梦到时。 
家住洞庭多钓伴，因来相贺话相思。斋



   卷348_11 【梓州与温商夜别（一作夜别温商梓州）】陈羽 

凤凰城里花时别，玄武江边月下逢。客舍莫辞先买酒， 
相门曾忝共登龙。迎风骚屑千家竹，隔水悠扬午夜钟。 
明日又行西蜀路，不堪天际远山重。斋



   卷348_12 【长安卧病秋夜言怀】陈羽 

九重门锁禁城秋，月过南宫渐映楼。紫陌夜深槐露滴， 
碧空云尽火星流。风清刻漏传三殿，甲第歌钟乐五侯。 
楚客病来乡思苦，寂寥灯下不胜愁。斋



   卷348_13 【喜雪上窦相公（一作朱湾诗）】陈羽 

千门万户雪花浮，点点无声落瓦沟。全似玉尘销更积， 
半成冰水结还流。光添曙色连天远，轻逐春风绕玉楼。 
平地已沾盈尺润，年丰须荷富人侯。斋



   卷348_14 【宴杨驸马山亭（一作朱湾诗）】陈羽 

垂杨拂岸草茸茸，绣户窗前花影重。鲙下玉盘红缕细， 
酒开金瓮绿醅醲。中朝驸马何平叔，南国词人陆士龙。 
落日泛舟同醉处，回潭百丈映千峰。斋



   卷348_15 【西蜀送许中庸归秦赴举】陈羽 

春色华阳国，秦人此别离。驿楼横水影，乡路入花枝。 
日暖莺飞好，山晴马去迟。剑门当石隘，栈阁入云危。 
独鹤心千里，贫交酒一卮。桂条攀偃蹇，兰叶藉参差。 
旅梦惊蝴蝶，残芳怨子规。碧霄今夜月，惆怅上峨嵋。主



   卷348_16 【小苑春望宫池柳色（一作御沟新柳）】陈羽 

宛宛如丝柳，含黄一望新。未成沟上暗，且向日边春。 
袅娜方遮水，低迷欲醉人。托空芳郁郁，逐溜影鳞鳞。 
弄水滋宵露，垂枝染夕尘。夹堤连太液，还似映天津。主



   卷348_17 【中秋夜临镜湖望月】陈羽 

镜里秋宵望，湖平月彩深。圆光珠入浦，浮照鹊惊林。 
澹动光还碎，婵娟影不沉。远时生岸曲，空处落波心。 
迥彻轮初满，孤明魄未侵。桂枝如可折，何惜夜登临。主



   卷348_18 【江上愁思二首】陈羽 

江上翁开门，开门向衰草。只知愁子孙，不觉生涯老。古

江上草茎枯，茎枯叶复焦。那堪芳意尽，夜夜没寒潮。斋



   卷348_19 【梁城老人怨（一作司空曙诗）】陈羽 

朝为耕种人，暮作刀枪鬼。相看父子血，共染城濠水。知



   卷348_20 【送灵一上人】陈羽 

十年劳远别，一笑喜相逢。又上青山去，青山千万重。斋



   卷348_21 【经夫差庙】陈羽 

姑苏城畔千年木，刻作夫差庙里神。
冠盖寂寥尘满室，不知箫鼓乐何人。



   卷348_22 【九月十日即事】陈羽 

汉江天外东流去，巴塞连山万里秋。
节过重阳人病起，一枝残菊不胜愁。



   卷348_23 【夏日宴九华池赠主人】陈羽 

池上凉台五月凉，百花开尽水芝香。
黄金买酒邀诗客，醉倒檐前青玉床。



   卷348_24 【长安早春言志】陈羽 

九衢日暖树苍苍，万里吴人忆水乡。
汉主未曾亲羽猎，不知将底谏君王。



   卷348_25 【读苏属国传】陈羽 

天山西北居延海，沙塞重重不见春。
肠断帝乡遥望日，节旄零落汉家臣。



   卷348_26 【吴城览古】陈羽 

吴王旧国水烟空，香径无人兰叶红。
春色似怜歌舞地，年年先发馆娃宫。



   卷348_27 【犍为城下夜泊闻夷歌】陈羽 

犍为城下牂牁路，空冢滩西贾客舟。
此夜可怜江上月，夷歌铜鼓不胜愁。



   卷348_28 【和王中丞使君春日过高评事幽居】陈羽 

风光满路旗幡出，林下高人待使君。
笑藉紫兰相向醉，野花千树落纷纷。



   卷348_29 【和王中丞中和日】陈羽 

节应中和天地晴，繁弦叠鼓动高城。
汉家分刺诸侯贵，一曲阳春江水清。



   卷348_30 【同韦中丞花下夜饮赠歌人】陈羽 

银烛煌煌半醉人，娇歌宛转动朱唇。
繁花落尽春风里，绣被郎官不负春。



   卷348_31 【若耶溪逢陆澧】陈羽 

溪上春晴聊看竹，谁言驿使此相逢。
担簦蹑屐仍多病，笑杀云间陆士龙。



   卷348_32 【夜泊荆溪】陈羽 

小雪已晴芦叶暗，长波乍急鹤声嘶。
孤舟一夜宿流水，眼看山头月落溪。



   卷348_33 【南山别僧】陈羽 

惆怅人间多别离，梅花满眼独行时。
无家度日多为客，欲共山僧何处期。



   卷348_34 【戏题山居二首】陈羽 

云盖秋松幽洞近，水穿危石乱山深。
门前自有千竿竹，免向人家看竹林。

虽有柴门长不关，片云高木共身闲。
犹嫌住久人知处，见欲移居更上山。



   卷348_35 【山中秋夜喜周士闲见过】陈羽 

青山高处上不易，白云深处行亦难。
留君不宿对秋月，莫厌山空泉石寒。



   卷348_36 【过栎阳山谿】陈羽 

众草穿沙芳色齐，蹋莎行草过春溪。
闲云相引上山去，人到山头云却低。



   卷348_37 【姑苏台怀古】陈羽 

忆昔吴王争霸日，歌钟满地上高台。
三千宫女看花处，人尽台崩花自开。



   卷348_38 【将归旧山留别】陈羽 

相共游梁今独还，异乡摇落忆空山。
信陵死后无公子，徒向夷门学抱关。



   卷348_39 【游洞灵观】陈羽 

初访西城礼少君，独行深入洞天云。
风吹青桂寒花落，香绕仙坛处处闻。



   卷348_40 【旅次沔阳，闻克复，而用师者穷兵黩武，因书简之】陈羽 

江上烟消汉水清，王师大破绿林兵。
干戈用尽人成血，韩信空传壮士名。



   卷348_41 【湘君祠（一作湘妃怨）】陈羽 

二妃怨处云沉沉，二妃哭处湘水深。
商人酒滴庙前草，萧索风生斑竹林。



   卷348_42 【送辛吉甫常州觐省】陈羽 

西去兰陵家不远，到家还及采兰时。
新年送客我为客，惆怅门前黄柳丝。



   卷348_43 【题舞花山大师遗居】陈羽 

西过流沙归路长，一生遗迹在东方。
空堂寂寞闭灯影，风动四山松柏香。



   卷348_44 【广陵秋夜对月即事】陈羽 

霜落寒空月上楼，月中歌吹满扬州。
相看醉舞倡楼月，不觉隋家陵树秋。



   卷348_45 【早秋浐水送人归越】陈羽 

凉叶萧萧生远风，晓鸦飞度望春宫。
越人归去一摇首，肠断马嘶秋水东。



   卷348_46 【小江驿送陆侍御归湖上山】陈羽 

鹤唳天边秋水空，荻花芦叶起西风。
今夜渡江何处宿，会稽山在月明中。



   卷348_47 【送李德舆归穿石洞山居】陈羽 

乌巾年少归何处，一片彩霞仙洞中。
惆怅别时花似雪，行人不肯醉春风。



   卷348_48 【酬幽居闲上人喜及第后见赠】陈羽 

九霄心在劳相问，四十年间岂足惊。
风动自然云出岫，高僧不用笑浮生。



   卷348_49 【洛下赠彻公】陈羽 

天竺沙门洛下逢，请为同社笑相容。
支颐忽望碧云里，心爱嵩山第几重。



   卷348_50 【观朱舍人归葬吴中】陈羽 

翩翩绛旐寒流上，行引东归万里魂。
几处州人临水哭，共看遗草有王言。



   卷348_51 【题清镜寺留别】陈羽 

路入千山愁自知，雪花撩乱压松枝。
世人并道离别苦，谁信山僧轻别离。



   卷348_52 【从军行】陈羽 

海畔风吹冻泥裂，枯桐叶落枝梢折。
横笛闻声不见人，红旗直上天山雪。



   卷348_53 【宿淮阴作】陈羽 

秋灯点点淮阴市，楚客联樯宿淮水。
夜深风起鱼鳖腥，韩信祠堂明月里。



   卷348_54 【春日南山行】陈羽 

处处看山不可行，野花相向笑无成。
长嫌为客过州县，渐被时人识姓名。



   卷348_55 【步虚词二首】陈羽 

汉武清斋读鼎书，太官扶上画云车。
坛上月明宫殿闭，仰看星斗礼空虚。

楼殿层层阿母家，昆仑山顶驻红霞。
笙歌出见穆天子，相引笑看琪树花。



   卷348_56 【襄阳过孟浩然旧居】陈羽 

襄阳城郭春风起，汉水东流去不还。
孟子死来江树老，烟霞犹在鹿门山。



   卷348_57 【送友人游嵩山】陈羽 

嵩山归路绕天坛，雪影松声满谷寒。
君见九龙潭上月，莫辞清夜访袁安。



   卷348_58 【伏翼西洞送夏方庆】陈羽 

洞里春晴花正开，看花出洞几时回。
殷勤好去武陵客，莫引世人相逐来。



   卷348_59 【赠人】陈羽 

或棹孤舟或杖藜，寻常适意钓长溪。
草堂竹径在何处，落日孤烟寒渚西。



   卷348_60 【句】陈羽 

稚子新能编笋笠，山妻旧解补荷衣。秋山隔岸清猿叫， 
湖水当门白鸟飞。（见《锦绣万花谷》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百四十九 
 
   
　 
　

　
 　



   卷349_1 【东风二章】欧阳詹 

东风叶时，匪沃匪飘。莫雪凝川，莫阴沍郊。 
朝不徯夕乃销，东风之行地上兮。上德临慝，匪戮匪枭。 
莫暴在野，莫丑在阶。以踣以歼，夕不徯朝。 
陇西公来浚都兮。主

东风叶时，匪凿匪穮。莫蛰在泉，莫枯在条。 
宵不徯晨乃繇。东风之行地上兮。上德为政，匪食匪招。 
莫顾于家，莫流于辽。以饱以回，晨不徯宵。 
陇西公来浚都兮。主



   卷349_2 【有所恨二章】欧阳詹 

相思君子，吁嗟万里。亦既至止，曷不觏止。本不信巫， 
谓巫言是履。在门五日，如待之死。有所恨兮。斋

相思遗衣，为忆以贻。亦既受止，曷不保持。本不欺友， 
谓友情是违。隔生之赠，造次亡之。有所恨兮。知



   卷349_3 【玩月】欧阳詹 

八月十五夕，旧嘉蟾兔光。斯从古人好，共下今宵堂。 
素魄皎孤凝，芳辉纷四扬。裴回林上头，泛滟天中央。 
皓露助流华，轻风佐浮凉。清冷到肌骨，洁白盈衣裳。 
惜此苦宜玩，揽之非可将。含情顾广庭，愿勿沉西方。古



   卷349_4 【咏德上韦检察（即韦相皋之弟也，名纁）】欧阳詹 

少华类太华，太室似少室。亚相与丞相，亦复无异质。 
渟如月临水，肃若松照日。辉影互光澄，阴森两葱郁。 
连城鸾凤分，同气龟龙出。并力革夷心，通筹整师律。 
英豪愿回席，蛮貊皆屈膝。中外行分途，寰瀛待清谧。斋



   卷349_5 【寓兴】欧阳詹 

桃李有奇质，樗栎无妙姿。皆承庆云沃，一种春风吹。 
美恶苟同归，喧嚣徒尔为。相将任玄造，聊醉手中卮。古



   卷349_6 【答韩十八驽骥吟】欧阳詹 

故人舒其愤，昨示驽骥篇。驽以易售陈，骥以难知言。 
委曲感既深，咨嗟词亦殷。伊情有远澜，余志逊其源。 
室在周孔堂，道通尧舜门。调雅声寡同，途遐势难翻。 
顾兹万恨来，假彼二物云。贱贵而贵贱，世人良共然。 
巴蕉一叶妖，茙葵一花妍。毕无才实资，手植阶墀前。 
楩楠十围瑰，松柏百尺坚。罔念梁栋功，野长丘墟边。 
伤哉昌黎韩，焉得不迍邅。上帝本厚生，大君方建元。 
宝将庇群甿，庶此规崇轩。班尔图永安，抡择期精专。 
君看广厦中，岂有树庭萱。主



   卷349_7 【益昌行】欧阳詹 

驱马至益昌，倍惊风俗和。耕夫陇上谣，负者途中歌。 
处处川复原，重重山与河。人烟遍馀田，时稼无闲坡。 
问业一何修，太守德化加。问身一何安，太守恩怀多。 
贤哉我太守，在古无以过。爱人甚爱身，治郡如治家。 
云雷既奋腾，草木遂萌芽。乃知良二千，德足为国华。 
今时固精求，汉帝非徒嗟。四海有青春，众植伫扬葩。 
期当作说霖，天下同滂沱。主



   卷349_8 【自淮中却赴洛途中作】欧阳詹 

惆怅策疲马，孤蓬被风吹。昨东今又西，冉冉长路岐。 
岁晚树无叶，夜寒霜满枝。旅人恒苦辛，冥寞天何知。斋



   卷349_9 【晨装行】欧阳詹 

村店月西出，山林鹎鵊声。旅灯彻夜席，束囊事晨征。 
寂寂人尚眠，悠悠天未明。岂无偃息心，所务前有程。古



   卷349_10 【新都行】欧阳詹 

缥缈空中丝，蒙笼道傍树。翻兹叶间吹，惹破花上露。 
悠扬丝意去，苒蒻花枝住。何计脱缠绵，天长春日暮。知



   卷349_11 【铜雀妓】欧阳詹 

萧条登古台，回首黄金屋。落叶不归林，高陵永为谷。 
妆容徒自丽，舞态阅谁目。惆怅繐帷空，歌声苦于哭。主



   卷349_12 【太原旅怀呈薛十八侍御齐十二奉礼】欧阳詹 

前来称英隽，有食主人鱼。后来曰贤才，又受主人车。 
伊予亦投刺，恩煦胡凋疏。既睹主人面，复见主人书。 
餬口百家周。赁庑三月馀。眼见寒序臻，坐送秋光除。 
西日惄饥肠，北风疾絺裾。升堂有知音，此意当何如。知



   卷349_13 【李评事公进示文集因赠之】欧阳詹 

风雅不坠地，五言始君先。希微嘉会章，杳冥河梁篇。 
理蔓语无枝，言一意则千。往来更后人，浇荡醨前源。 
倾筐实不收，朴樕华争繁。大教护微旨，哲人生令孙。 
高飙激颓波，坐使横流翻。昔日越重阻，侧聆沧海传。 
逮兹觌清扬，幸睹青琅编。泠泠中山醇，片片昆丘璠。 
一杯有馀味，再览增光鲜。对宝人皆鉴，握鞶良自妍。 
吾其告先师，六义今还全。知



   卷349_14 【徐十八晦落第】欧阳詹 

嘉谷不夏熟，大器当晚成。徐生异凡鸟，安得非时鸣。 
汲汲有所为，驱驱无本情。懿哉苍梧凤，终见排云征。主



   卷349_15 【春日途中寄故园所亲】欧阳詹 

客路度年华，故园云未返。悠悠去源水，日日只有远。 
始叹秋叶零，又看春草晚。寄书南飞鸿，相忆剧乡县。斋



   卷349_16 【蜀中将归留辞韩相公贯之】欧阳詹 

宁体即云构，方前恒玉食。贫居岂及此，要自怀归忆。 
在梦关山远，如流岁华逼。明晨首乡路，迢递孤飞翼。古



   卷349_17 【江夏留别华二（一作别辛三十）】欧阳詹 

弭棹已伤别，不堪离绪催。十年一心人，千里同舟来。 
乡路我尚遥，客游君未回。将何慰两端，互勉临岐杯。知



   卷349_18 【送潭州陆户曹之任（户曹自处州司仓除）】欧阳詹 

三语又为掾，大家闻屈声。多年名下人，四姓江南英。 
衡岳半天秀，湘潭无底清。何言驱车远，去有蒙庄情。主



   卷349_19 【福州送郑楚材赴京，时监察刘公亮有感激郑意】欧阳詹 

美人河岳灵，家本荥水濆。门承若兰族，身蕴如琼文。 
早折青桂枝，俯窥鸿鹄群。迩来丹霄姿，远逐苍梧云。 
有伊光鉴人，惜兹瑶蕙薰。中酣前激昂，四座同氛氲。 
海郡梅霪晴，山邮炎景曛。回翔罢南游，鸣唳期西闻。 
秦塞鸾凤征，越江云雨分。从兹一别离，伫致如尧君。古



   卷349_20 【初发太原，途中寄太原所思】欧阳詹 

驱马觉渐远，回头长路尘。高城已不见，况复城中人。 
去意自未甘，居情谅犹辛。五原东北晋，千里西南秦。 
一屦不出门，一车无停轮。流萍与系匏，早晚期相亲。古



   卷349_21 【汝川行】欧阳詹 

汝坟春女蚕忙月，朝起采桑日西没。轻绡裙露红罗袜， 
半蹋金梯倚枝歇。垂空玉腕若无骨，映叶朱唇似花发。 
相欢谁是游冶郎，蚕休不得岐路旁。古



   卷349_22 【智达上人水精念珠歌】欧阳詹 

水已清，清中不易当其精。精华极，何宜更复加磨拭。 
良工磨拭成贯珠，泓澄洞澈看如无。星辉月耀莫之逾， 
骇鸡照乘徒称殊。上人念佛泛贞谛，一佛一珠以为计。 
既指其珠当佛身，亦欲珠明佛像智。咨董母，访朱公。 
得之玓瓅群奇中，龙龛鹫岭长随躬。朝自守持纤掌透， 
夜来月照红绦空。穷川极陆难为宝，孰说砗磲将玛瑙。 
连连寒溜下阴轩，荧荧泫露垂秋草。皎晶晶，彰煌煌， 
陆离电烻纷不常，凌眸晕目生光芒。我来借问修行术， 
数日殷勤美兹物。上人视日授微言，心静如斯即诸佛。主



   卷349_23 【许州途中】欧阳詹 

秦川行尽颍川长，吴江越岭已同方。征途渺渺烟茫茫， 
未得还乡伤近乡。随萍逐梗见春光，行乐登台斗在旁。 
林间啼鸟野中芳，有似故园皆断肠。主



   卷349_24 【赋得秋河曙耿耿送郭秀才应举】欧阳詹 

月没天欲明，秋河尚凝白。皑皑积光素，耿耿横虚碧。 
南斗接，北辰连，空濛鸿洞浮高天。荡荡漫漫皆晶然， 
实类平芜流大川。星为潭底珠，云是波中烟。 
鸡唱漏尽东方作，曲渚苍苍晓霜落。雁叫疑从清浅惊， 
凫声似在沿洄泊。并州细侯直下孙，才应秋赋怀金门。 
念排云汉将飞翻，仰之踊跃当华轩。夜来陪饯欧阳子， 
偶坐通宵见深旨。心知慷慨日昭然，前程心在青云里。主



   卷349_25 【送袁秀才下第归毗陵】欧阳詹 

羸马出都门，修途指江东。关河昨夜雨，草木非春风。 
矢舍虽未中，璞全终待攻。层霄秋可翔，岂不随高鸿。斋



   卷349_26 【闻邻舍唱凉州有所思】欧阳詹 

有善伊凉曲，离别在天涯。虚堂正相思，所妙发邻家。 
声音虽类闻，形影终以遐。因之增远怀，惆怅菖蒲花。古



   卷349_27 【陪太原郑行军中丞登汾上阁中丞诗曰汾楼…辄书即事上答】欧阳詹 

并州汾上阁，登望似吴阊。贯郭河通路，萦村水逼乡。 
城槐临枉渚，巷市接飞梁。莫论江湖思，南人正断肠。知



   卷349_28 【送少微上人归德峰】欧阳詹 

不负人间累，栖身任所从。灰心闻密行，菜色见羸容。 
幻世方同悟，深居愿继踪。孤云与禅诵，到后在何峰。主



   卷349_29 【荆南夏夜水楼怀昭丘直上人云梦李莘】欧阳詹 

无机成旅逸，中夜上江楼。云尽月如练，水凉风似秋。 
凫声闻梦泽，黛色上昭丘。不远人情在，良宵恨独游。斋



   卷349_30 【酬裴十二秀才孩子咏】欧阳詹 

算日未成年，英姿已褎然。王家千里后，荀氏八龙先。 
葱蒨松犹嫩，清明月渐圆。将何一枝桂，容易赏名贤。古



   卷349_31 【旅次舟中对月寄姜公（此公，丁泉州门客）】欧阳詹 

中宵天色净，片月出沧洲。皎洁临孤岛，婵娟入乱流。 
应同故园夜，独起异乡愁。那得休蓬转，从君上庾楼。知



   卷349_32 【除夜长安客舍】欧阳詹 

十上书仍寝，如流岁又迁。望家思献寿，算甲恨长年。 
虚牖传寒柝，孤灯照绝编。谁应问穷辙，泣尽更潸然。主



   卷349_33 【早秋登慈恩寺塔】欧阳詹 

宝塔过千仞，登临尽四维。毫端分马颊，墨点辨蛾眉。 
地迥风弥紧，天长日久迟。因高欲有赋，远意惨生悲。斋



   卷349_34 【太原和严长官八月十五日夜西山童子上方玩月寄中丞少尹】欧阳詹 

西寺碧云端，东溟白雪团。年来一夜玩，君在半天看。 
素魄当怀上，清光在下寒。宜裁济江什，有阻惠连欢。古



   卷349_35 【九日广陵同陈十五先辈登高怀林十二先辈】欧阳詹 

客路重阳日，登高寄上楼。风烟今令节，台阁古雄州。 
泛菊聊斟酒，持萸懒插头。情人共惆怅，良久不同游。知



   卷349_36 【题严光钓台】欧阳詹 

弭棹历尘迹，悄然关我情。伊无昔时节，岂有今日名。 
辞贵不辞贱，是心谁复行。钦哉此溪曲，永独古风清。主



   卷349_37 【送高士安下第归岷南宁觐】欧阳詹 

偕隐有贤亲，岷南四十春。栖云自匪石，观国暂同尘。 
就养思儿戏，延年爱鸟伸。还看谢时去，有类颍阳人。斋



   卷349_38 【述德上兴元严仆射】欧阳詹 

山横碧立并雄岷，大阜洪川共降神。心合云雷清祸乱， 
力回天地作阳春。非熊德愧当周辅，称杰叨惭首汉臣。 
何幸腐儒无一艺，得为门下食鱼人。斋



   卷349_39 【及第后酬故园亲故】欧阳詹 

才非天授学非师，以此成名曩岂期。杨叶射频因偶中， 
桂枝材美敢当之。称文作艺方惭德，相贺投篇料愧词。 
犹著褐衣何足羡，如君即是载鸣时。斋



   卷349_40 【题华十二判官汝州宅内亭】欧阳詹 

高居胜景谁能有，佳意幽情共可欢。新柳绕门青翡翠， 
修篁浮径碧琅玕。步兵阮籍空除屏，彭泽陶潜谩挂冠。 
只在城隍也趋府，岂如吾子道斯安。斋



   卷349_41 【薛舍人使君观察韩判官侍御许雨晴到所居既霁先呈即事】欧阳詹 

江皋昨夜雨收梅，寂寂衡门与钓台。西岛落花随水至， 
前山飞鸟出云来。观风驷马能言驻，行县双旌许暂回。 
岂不偶然聊为竹，空令石径扫莓苔。斋



   卷349_42 【元日陪早朝】欧阳詹 

斗柄东回岁又新，邃旒南面挹来宾。和光仿佛楼台晓， 
休气氛氲天地春。仪籥不唯丹穴鸟，称觞半是越裳人。 
江皋腐草今何幸，亦与恒星拱北辰。斋



   卷349_43 【和太原郑中丞登龙兴寺阁】欧阳詹 

青窗朱户半天开，极目凝神望几回。晋国颓墉生草树， 
皇家瑞气在楼台。千条水入黄河去，万点山从紫塞来。 
独恨侍游违长者，不知高意是谁陪。斋



   卷349_44 【咏德上太原李尚书】欧阳詹 

那以公方郭细侯，并州非复旧并州。九重帝宅司丹地， 
十万兵枢拥碧油。锵玉半为趋閤吏，腰金皆是走庭流。 
王褒见德空知颂，身在三千最上头。斋



   卷349_45 【和严长官秋日登太原龙兴寺阁野望】欧阳詹 

百丈化城楼，君登最上头。九霄回栈路，八到视并州。 
烟火遗尧庶，山河启圣猷。短垣齐介岭，片白指分流。 
清铎中天籁，哀鸣下界秋。境闲知道胜，心远见名浮。 
岂念乘肥马，方应驾大牛。自怜蓬逐吹，不得与良游。主



   卷349_46 【小苑春望宫池柳色（一作御沟新柳）】欧阳詹 

东风韶景至，垂柳御沟新。媚作千门秀，连为一道春。 
柔荑生女指，嫩叶长龙鳞。舞絮回青岸，翻烟拂绿蘋。 
王孙初命赏，佳客欲伤神。芳意堪相赠，一枝先远人。主



   卷349_47 【蜀门与林蕴分路后屡有山川似闽中因寄林蕴蕴亦闽人也】欧阳詹 

村步如延寿，川原似福平。无人相共识，独自故乡情。古



   卷349_48 【读周太公传】欧阳詹 

论兵去商虐，讲德兴周道。屠沽未遇时，岂异兹川老。主



   卷349_49 【乐津店北陂】欧阳詹 

婵娟有丽玉如也，美笑当予系予马。
罗帏碧簟岂相容，行到山头忆山下。



   卷349_50 【出蜀门】欧阳詹 

北客今朝出蜀门，翛然领得入时魂。
游人莫道归来易，三不曾闻古老言。



   卷349_51 【题第五司户侍御】欧阳詹 

曾称野鹤比群公，忽作长松向府中。
骢马不骑人不识，泠然三尺别生风。



   卷349_52 【建溪行待陈诩（予先发福州，陈续发，中路待之不得）】欧阳詹 

偕行那得会心期，先者贪前后者迟。
空忆丽词能状物，每看奇异但相思。



   卷349_53 【述德上兴元严仆射】欧阳詹 

推车阃外主恩新，今日梁川草遍春。
玉色据鞍双节下，扬兵百万路无尘。



   卷349_54 【许州送张中丞出临颍镇】欧阳詹 

心诵阴符口不言，风驱千骑出辕门。
孙吴去后无长策，谁敌留侯直下孙。



   卷349_55 【睹亡友题诗处】欧阳詹 

旧友亲题壁上诗，伤看缘迹不缘词。
门前犹是长安道，无复回车下笔时。



   卷349_56 【题秦岭】欧阳詹 

南下斯须隔帝乡，北行一步掩南方。
悠悠烟景两边意，蜀客秦人各断肠。



   卷349_57 【自南山却赴京师，石臼岭头即事寄严仆射】欧阳詹 

鸟企蛇盘地半天，下窥千仞到浮烟。
因高回望沾恩处，认得梁州落日边。



   卷349_58 【与洪孺卿自梁州回途中经骆谷见野果有闽中悬壶子…闽人】欧阳詹 

青苞朱实忽离离，摘得盈筐泪更垂。
上德同之岂无意，故园山路一枝枝。



   卷349_59 【韦晤宅听歌】欧阳詹 

服制虹霓鬓似云，萧郎屋里上清人。
等闲逐酒倾杯乐，飞尽虹梁一夜尘。



   卷349_60 【与林蕴同之蜀途次嘉陵江认得越鸟声呈林林亦闽中人也】欧阳詹 

正是闽中越鸟声，几回留听暗沾缨。
伤心激念君深浅，共有离乡万里情。



   卷349_61 【送闻上人游嵩山】欧阳詹 

二室峰峰昔愿游，从云从鹤思悠悠。
丹梯石路君先去，为上青冥最上头。



   卷349_62 【永安寺照上人房】欧阳詹 

草席蒲团不扫尘，松闲石上似无人。
群阴欲午钟声动，自煮溪蔬养幻身。



   卷349_63 【山中老僧】欧阳詹 

笑向来人话古时，绳床竹杖自扶持。
秋深头冷不能剃，白黑苍然发到眉。



   卷349_64 【赠鲁山李明府】欧阳詹 

外户通宵不闭关，抱孙弄子万家闲。
若将邑号称贤宰，又是皇唐李鲁山。



   卷349_65 【泉州赴上都留别舍弟及故人】欧阳詹 

天长地阔多岐路，身即飞蓬共水萍。
匹马将驱岂容易，弟兄亲故满离亭。



   卷349_66 【送张骠骑邠宁行营】欧阳詹 

宝马雕弓金仆姑，龙骧虎视出皇都。
扬鞭莫怪轻胡虏，曾在渔阳敌万夫。



   卷349_67 【题梨岭】欧阳詹 

南北风烟即异方，连峰危栈倚苍苍。
哀猿咽水偏高处，谁不沾衣望故乡。



   卷349_68 【秋夜寄僧（一作秋夜寄弘济上人）】欧阳詹 

尚被浮名诱此身，今时谁与德为邻。
遥知是夜檀溪上，月照千峰为一人。



   卷349_69 【观送葬】欧阳詹 

何事悲酸泪满巾，浮生共是北邙尘。
他时不见北山路，死者还曾哭送人。



   卷349_70 【宿建溪中宵即事】欧阳詹 

nNvF一席眠还坐，蛙噪萤飞夜未央。
僮仆舟人空寂寂，隔帘微月入中仓。



   卷349_71 【题王明府郊亭】欧阳詹 

日日郊亭启竹扉，论桑劝穑是常机。
山城要得牛羊下，方与农人分背归。



   卷349_72 【塞上行】欧阳詹 

闻说胡兵欲利秋，昨来投笔到营州。
骁雄已许将军用，边塞无劳天子忧。



   卷349_73 【题别业（一作回别业留别郭中诸公）】欧阳詹 

千山江上背斜晖，一径中峰见所归。
不信扁舟回在晚，宿云先已到柴扉。



   卷349_74 【九日广陵登高怀邵二先辈】欧阳詹 

簪萸泛菊俯平阡，饮过三杯却惘然。
十岁此辰同醉友，登高各处已三年。



   卷349_75 【题延平剑潭】欧阳詹 

想象精灵欲见难，通津一去水漫漫。
空馀昔日凌霜色，长与澄潭生昼寒。



   卷349_76 【晚泊漳州营头亭】欧阳詹 

回峰叠嶂绕庭隅，散点烟霞胜画图。
日暮华轩卷长箔，太清云上对蓬壶。



   卷349_77 【赠山南严兵马使（即仆射堂弟也）】欧阳詹 

为雁为鸿弟与兄，如雕如鹗杰连英。
天旋地转烟云黑，共鼓长风六合清。



   卷349_78 【除夜侍酒呈诸兄示舍弟】欧阳詹 

莫叹明朝又一春，相看堪共贵兹身。
悠悠寰宇同今夜，膝下传杯有几人。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十 
 
   
　 
　

　
 　



   卷350_1 【奉平淮夷雅表·皇武命丞相度董师集大功也】柳宗元 

皇耆其武，于溵于淮。既巾乃车，环蔡具来。 
狡众昏嚚，甚毒于酲。狂奔叫呶，以干大刑。主

皇咨于度，惟汝一德。旷诛四纪，其徯汝克。 
锡汝斧钺，其往视师。师是蔡人，以宥以釐。古

度拜稽首，庙于元龟。既祃既类，于社是宜。 
金节煌煌，锡质雕戈。犀甲熊旂，威命是荷。主

度拜稽首，出次于东。天子饯之，罍斝是崇。 
鼎臑俎胾，五献百笾。凡百卿士，班以周旋。古

既涉于浐，乃翼乃前。孰图厥犹，其佐多贤。 
宛宛周道，于山于川。远扬迩昭，陟降连连。主

我旆我旗，于道于陌。训于群帅，拳勇来格。 
公曰徐之，无恃额额。式和尔容，惟义之宅。古

进次于郾，彼昏卒狂。裒凶鞠顽，锋猬斧螗， 
赤子匍匐，厥父是亢。怒其萌芽，以悖太阳。主

王旅浑浑，是佚是怙。既获敌师，若饥得餔。 
蔡凶伊窘，悉起来聚。左捣其虚，靡愆厥虑。古

载辟载袚，丞相是临。弛其武刑，谕我德心。 
其危既安，有长如林。曾是讙譊，化为讴吟。主

皇曰来归，汝复相予。爵之成国，胙以夏区。 
度拜稽首，天子圣神。度拜稽首，皇祐下人。古

淮夷既平，震是朔南。宜庙宜郊，以告德音。 
归牛休马，丰稼于野。我武惟皇，永保无疆。主



   卷350_2 【奉平淮夷雅表·方城命愬守也卒入蔡得其大丑以平淮右】柳宗元 

方城临临，王卒峙之。匪徼匪竞，皇有正命。 
皇命于愬，往舒余仁。踣彼艰顽，柔惠是驯。斋

愬拜即命，于皇之训。既砺既攻，以后厥刃。 
王师嶷嶷，熊罴是式。衔勇韬力，日思予殛。知

寇昏以狂，敢蹈愬疆。士获厥心，大袒高骧。 
长戟酋矛，粲其绥章。右翦左屠，聿禽其良。斋

其良既宥，告以父母。恩柔于肌，卒贡尔有。 
维彼攸恃，乃侦乃诱。维彼攸宅，乃发乃守。知

其恃爰获，我功我多。阴谍厥图，以究尔讹。 
雨雪洋洋，大风来加，于燠其寒，于迩其遐。斋

汝阴之茫，悬瓠之峨。是震是拔，大歼厥家。 
狡虏既縻，输于国都。示之市人，即社行诛。知

乃谕乃止，蔡有厚喜。完其室家，仰父俯子。 
汝水沄沄，既清而瀰。蔡人行歌，我步逶迟。斋

蔡人歌矣，蔡风和矣。孰颣蔡初，胡甈尔居。 
式慕以康，为愿有馀。是究是咨，皇德既舒。知

皇曰咨愬，裕乃父功。昔我文祖，惟西平是庸。 
内诲于家，外刑于邦。孰是蔡人，而不率从。斋

蔡人率止，惟西平有子。西平有子，惟我有臣。 
畴允大邦，俾惠我人。于庙告功，以顾万方。知



   卷350_3 【唐铙歌鼓吹曲十二篇·隋乱既极唐师…为晋阳武第一】柳宗元 

晋阳武，奋义威。炀之渝，德焉归。氓毕屠，绥者谁。 
皇烈烈，专天机。号以仁，扬其旗。日之升，九土晞。 
斥田坼，流洪辉。有其二，翼馀隋。斫枭鷔，连熊螭。 
枯以肉，勍者羸。后土荡，玄穹弥。合之育，莽然施。 
惟德辅，庆无期。斋



   卷350_4 【唐铙歌鼓吹曲十二篇·唐既受命李密自败…为兽之穷第二】柳宗元 

兽之穷，奔大麓。天厚黄德，狙犷服。甲之櫜，弓弭矢箙。 
皇旅靖，敌逾蹙。自亡其徒，匪予戮。屈rH猛，虔栗栗。 
縻以尺组，啖以秩。黎之阳，土茫茫。富兵戎，盈仓箱。 
乏者德，莫能享。驱豺兕，授我疆。主



   卷350_5 【唐铙歌鼓吹曲十二篇·太宗师讨王充窦建德…战武牢第三】柳宗元 

战武牢，动河朔。逆之助，图掎角。怒鷇麛，抗乔岳。 
翘萌牙，傲霜雹。王谋内定，申掌握。铺施芟夷，二主缚。 
惮华戎，廓封略。命之vG，卑以斫。归有德，唯先觉。主



   卷350_6 【唐铙歌鼓吹曲十二篇·薛举据泾以死子仁杲…泾水黄第四】柳宗元 

泾水黄，陇野茫。负太白，腾天狼。有鸟鸷立，羽翼张。 
钩喙决前，钜趯傍。怒飞饥啸，翾不可当。老雄死， 
子复良。巢岐饮渭，肆翱翔。顿地纮，提天纲。 
列缺掉帜，招摇耀铓。鬼神来助，梦嘉祥。脑涂原野， 
魄飞扬。星辰复，恢一方。古



   卷350_7 【唐铙歌鼓吹曲十二篇·辅氏凭江淮竟东海…为奔鲸沛第五】柳宗元 

奔鲸沛，荡海垠。吐霓翳日，腥浮云。帝怒下顾， 
哀垫昏。授以神柄，推元臣。手援天矛，截修鳞。 
披攘蒙霿，开海门。地平水静，浮天根。羲和显耀， 
乘清氛。赫炎溥畅，融大钧。斋



   卷350_8 【唐铙歌鼓吹曲十二篇·梁之馀保荆衡巴巫…为苞枿第六】柳宗元 

苞枿ba矣，惟恨之蟠。弥巴蔽荆，负南极以安。 
曰我旧梁氏，缉绥艰难。江汉之阻，都邑固以完。圣人作， 
神武用。有臣勇智，奋不以众。投迹死地，谋猷纵。 
化敌为家，虑则中。浩浩海裔，不威而同。系缧降王。 
定厥功。澶漫万里，宣唐风。蛮夷九译，咸来从。 
凯旋金奏，象形容。震赫万国，罔不龚。古



   卷350_9 【唐铙歌鼓吹曲十二篇·李轨保河右师临之…河右平第七】柳宗元 

河右澶漫，顽为之魁。王师如雷震，昆仑以颓。 
上聋下聪，骜不可回。助仇抗有德，惟人之灾。 
乃溃乃奋，执缚归厥命。万室蒙其仁，一夫则病。 
濡以鸿泽，皇之圣。威畏德怀，功以定。顺之于理， 
物咸遂厥性。主



   卷350_10 【唐铙歌鼓吹曲十二篇·突厥之大古夷狄莫强…铁山碎第八】柳宗元 

铁山碎，大漠舒。二虏劲，连穹庐。背北海，专坤隅。 
岁来侵边。或傅于都。天子命元帅，奋其雄图。破定襄， 
降魁渠。穷竟窟宅，斥余吾。百蛮破胆，边氓苏。 
威武辉耀，明鬼区。利泽弥万祀，功不可逾。官臣拜手， 
惟帝之谟。古



   卷350_11 【唐铙歌鼓吹曲十二篇·刘武周败裴寂咸有晋…靖本邦第九】柳宗元 

本邦伊晋，惟时不靖。根柢之摇，枯叶攸病。守臣不任， 
勩于神圣。惟越之兴，翦焉则定。洪惟我理，式和以敬。 
群顽既夷，庶绩咸正。皇谟载大，惟人之庆。古



   卷350_12 【唐铙歌鼓吹曲十二篇·李靖灭吐谷浑西海上为吐谷浑第十】柳宗元 

吐谷浑盛强，背西海以夸。岁侵扰我疆，退匿险且遐。 
帝谓神武师，往征靖皇家。烈烈旆其旗，熊虎杂龙蛇。 
王旅千万人，衔枚默无哗。束刃逾山徼，张翼纵漠沙。 
一举刈膻腥，尸骸积如麻。除恶务本根，况敢遗萌芽。 
洋洋西海水，威命穷天涯。系虏来王都，犒乐穷休嘉。 
登高望还师，竟野如春华。行者靡不归，亲戚讙要遮。 
凯旋献清庙，万国思无邪。古



   卷350_13 【唐铙歌鼓吹曲十二篇·李靖灭高昌为高昌第十一】柳宗元 

麹氏雄西北，别绝臣外区。既恃远且险，纵傲不我虞。 
烈烈王者师，熊螭以为徒。龙旂翻海浪，馹骑驰坤隅。 
贲育搏婴儿，一扫不复馀。平沙际天极，但见黄云驱。 
臣靖执长缨，智勇伏囚拘。文皇南面坐，夷狄千群趋。 
咸称天子神，往古不得俱。献号天可汗，以覆我国都。 
兵戎不交害，各保性与躯。知



   卷350_14 【唐铙歌鼓吹曲十二篇·既克东蛮群臣请图蛮…东蛮第十二】柳宗元 

东蛮有谢氏，冠带理海中。自言我异世，虽圣莫能通。 
王卒如飞翰，鹏鶱骇群龙。轰然自天坠，乃信神武功。 
系虏君臣人，累累来自东。无思不服从，唐业如山崇。 
百辟拜稽首，咸愿图形容。如周王会书，永永传无穷。 
睢盱万状乖，咿嗢九译重。广轮抚四海，浩浩知皇风。 
歌诗铙鼓闲，以壮我元戎。主



   卷350_15 【贞符】柳宗元 

於穆敬德，黎人皇之。惟贞厥符，浩浩将之。仁函于肤， 
刃莫毕屠。泽熯于爨，pP炎以浣。殄厥凶德，乃驱乃夷。 
懿其休风，是喣是吹。父子熙熙，相宁以嬉。赋彻而藏， 
厚我糗粻。刑轻以清，我肌靡伤。贻我子孙，百代是康。 
十圣嗣于理，仁后之子。子思孝父，易患于己。拱之戴之， 
神具尔宜。载扬于雅，承天之嘏。天之诚神，宜鉴于仁。 
神之曷依，宜仁之归。濮沿于北，祝栗于南。幅员西东， 
祗一乃心。祝唐之纪，后天罔坠。祝皇之寿，与地咸久。 
曷徒祝之，心诚笃之。神协人同，道以告之。俾弥忆万年， 
不震不危。我代之延，永永毗之。仁增以崇，曷不尔思。 
有号于天，佥曰呜呼。咨尔皇灵，无替厥符。主



   卷350_16 【视民诗】柳宗元 

帝视民情，匪幽匪明。惨或在腹，已如色声。亦无动威， 
亦无止力。弗动弗止，惟民之极。帝怀民视，乃降明德， 
乃生明翼。明翼者何？乃房乃杜。惟房与杜，实为民路。 
乃定天子，乃开万国。万国既分，乃释蠹民，乃学与仕， 
乃播与食，乃器与用，乃货与通。有作有迁，无迁无作。 
士实荡荡，农实董董，工实蒙蒙，贾实融融。左右惟一， 
出入惟同。摄仪以引，以遵以肆。其风既流，品物载休。 
品物载休，惟天子守，乃二公之久。惟天子明， 
乃二公之成。惟百辟正，乃二公之令。惟百辟谷， 
乃二公之禄。二公行矣，弗敢忧纵。是获忧共， 
二公居矣。弗敢泰止，是获泰已。既柔一德，四夷是则。 
四夷是则，永怀不忒。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十一 
 
   
　 
　

　
 　



   卷351_1 【同刘二十八院长述旧言怀感时书事奉寄澧州…赠二君子】柳宗元 

弱岁游玄圃，先容幸弃瑕。名劳长者记，文许后生夸。 
鷃翼尝披隼，蓬心类倚麻。继酬天禄署，俱尉甸侯家。 
宪府初收迹，丹墀共拜嘉。分行参瑞兽，传点乱宫鸦。 
执简宁循枉，持书每去邪。鸾凤标魏阙，熊武负崇牙。 
辨色宜相顾，倾心自不哗。金炉仄流月，紫殿启晨霞。 
未竟迁乔乐，俄成失路嗟。还如渡辽水，更似谪长沙。 
别怨秦城暮，途穷越岭斜。讼庭闲枳棘，候吏逐麋麚。 
三载皇恩畅，千年圣历遐。朝宗延驾海，师役罢梁溠。 
京邑搜贞干，南宫步渥洼。世惟材是梓，人仰骥中骅。 
欻刺苗入地，仍逾赣石崖。礼容垂gb琫，戍备响錏鍜。 
宠即郎官旧，威从太守加。建旟翻鸷鸟，负弩绕文蛇。 
册府荣八命，中闱盛六珈。肯随胡质矫，方恶马融奢。 
褒德符新换，怀仁道并遮。俗嫌龙节晚，朝讶介圭赊。 
禹贡输苞匦，周官赋秉秅。雄风吞七泽，异产控三巴。 
即事观农稼，因时展物华。秋原被兰叶，春渚涨桃花。 
令肃军无扰，程悬市禁贳。不应虞竭泽，宁复叹栖苴。 
蹀躞驺先驾，笼铜鼓报衙。染毫东国素，濡印锦溪砂。 
货积舟难泊，人归山倍畬。吴歈工折柳，楚舞旧传芭。 
隐几松为曲，倾樽石作污。寒初荣橘柚，夏首荐枇杷。 
祀变荆巫祷，风移鲁妇髽。已闻施恺悌，还睹正奇邪。 
慕友惭连璧，言姻喜附葭。沉埋全死地，流落半生涯。 
入郡腰恒折，逢人手尽叉。敢辞亲耻污，唯恐长疵瘕。 
善幻迷冰火，齐谐笑柏涂。东门牛屡饭，中散虱空爬。 
逸戏看猿斗，殊音辨马挝。渚行狐作孽，林宿鸟为ff。 
同病忧能老，新声厉似姱。岂知千仞坠，只为一毫差。 
守道甘长绝，明心欲自gn。贮愁听夜雨，隔泪数残葩。 
枭族音常聒，豺群喙竞呀。岸芦翻毒蜃，谿竹斗狂犘。 
野鹜行看弋，江鱼或共叉。瘴氛恒积润，讹火亟生煆。 
耳静烦喧蚁，魂惊怯怒蛙。风枝散陈叶，霜蔓綖寒瓜。 
雾密前山桂，冰枯曲沼蕸。思乡比庄舄，遁世遇眭夸。 
渔舍茨荒草，村桥卧古槎。御寒衾用罽，挹水勺仍椰。 
窗蠹惟潜蝎，甍涎竞缀蜗。引泉开故窦，护药插新笆。 
树怪花因槲，虫怜目待虾。骤歌喉易嗄，饶醉鼻成齄。 
曳捶牵羸马，垂蓑牧艾豭。已看能类鳖，犹讶雉为鷨。 
谁采中原菽，徒巾下泽车。俚儿供苦笋，伧父馈酸楂。 
劝策扶危杖，邀持当酒茶。道流征短褐，禅客会袈裟。 
香饭舂菰米，珍蔬折五茄。方期饮甘露，更欲吸流霞。 
屋鼠从穿兀，林狙任攫拏。春衫裁白纻，朝帽挂乌纱。 
屡叹恢恢网，频摇肃肃罝。衰荣因蓂荚，盈缺几虾蟆。 
路识沟边柳，城闻陇上笳。共思捐佩处，千骑拥青緺。斋



   卷351_2 【弘农公以硕德伟材屈于诬枉左官…谨献诗五十韵以毕微志】柳宗元 

知命儒为贵，时中圣所臧。处心齐宠辱，遇物任行藏。 
关识新安地，封传临晋乡。挺生推豹蔚，遐步仰龙骧。 
干有千寻竦，精闻百炼钢。茂功期舜禹，高韵状羲黄。 
足逸诗书囿，锋摇翰墨场。雅歌张仲德，颂祝鲁侯昌。 
宪府初腾价，神州转耀铓。右言盈简策，左辖备条纲。 
响切晨趋佩，烟浓近侍香。司仪六礼洽，论将七兵扬。 
合乐来仪凤，尊祠重饩羊。卿材优柱石，公器擅岩廊。 
峻节临衡峤，和风满豫章。人归父母育，郡得股肱良。 
细故谁留念，烦言肯过防。璧非真盗客，金有误持郎。 
龟虎休前寄，貂蝉冠旧行。训刑方命吕，理剧复推张。 
直用明销恶，还将道胜刚。敬逾齐国社，恩比召南棠。 
希怨犹逢怒，多容竞忤强。火炎侵琬琰，鹰击谬鸾凰。 
刻木终难对，焚芝未改芳。远迁逾桂岭，中徙滞馀杭。 
顾土虽怀赵，知天讵畏匡。论嫌齐物诞，骚爱远游伤。 
丽泽周群品，重明照万方。斗间收紫气，台上挂清光。 
福为深仁集，妖从盛德禳。秦民啼畎亩，周士舞康庄。 
采绶还垂艾，华簪更截肪。高居迁鼎邑，遥傅好书王。 
碧树环金谷，丹霞映上阳。留欢唱容与，要醉对清凉。 
故友仍同里，常僚每合堂。渊龙过许劭，冰鲤吊王祥。 
玉漏天门静，铜驼御路荒。涧瀍秋潋滟，嵩少暮微茫。 
遵渚徒云乐，冲天自不遑。降神终入辅，种德会明扬。 
独弃伧人国，难窥夫子墙。通家殊孔李，旧好即潘杨。 
世议排张挚，时情弃仲翔。不言缧绁枉，徒恨纆徽长。 
贾赋愁单阏，邹书怯大梁。炯心那自是，昭世懒佯狂。 
鸣玉机全息，怀沙事不忘。恋恩何敢死，垂泪对清湘。知



   卷351_3 【酬韶州裴曹长使君寄道州吕八大使因以见示二十韵一首】柳宗元 

金马尝齐入，铜鱼亦共颁。疑山看积翠，浈水想澄湾。 
标榜同惊俗，清明两照奸。乘轺参孔仅，按节服侯狦。 
贾傅辞宁切，虞童发未sG。秉心方的的，腾口任es々。 
圣理高悬象，爰书降罚锾。德风流海外，和气满人寰。 
御魅恩犹贷，思贤泪自潸。在亡均寂寞，零落间惸鳏。 
夙志随忧尽，残肌触瘴m5。月光摇浅濑，风韵碎枯菅。 
海俗衣犹卉，山夷髻不鬟。泥沙潜虺蜮，榛莽斗豺獌。 
循省诚知惧，安排只自憪。食贫甘莽卤，被褐谢斓斒。 
远物裁青罽，时珍馔白鹇。长捐楚客佩，未赐大夫环。 
异政徒云仰，高踪不可攀。空劳慰憔悴，妍唱剧妖娴。主



   卷351_4 【酬娄秀才将之淮南见赠之什（娄秀才，图南也）】柳宗元 

远弃甘幽独，谁云值故人。好音怜铩羽，濡沫慰穷鳞。 
困志情惟旧，相知乐更新。浪游轻费日，醉舞讵伤春。 
风月欢宁间，星霜分益亲。已将名是患，还用道为邻。 
机事齐飘瓦，嫌猜比拾尘。高冠余肯赋，长铗子忘贫。 
晼晚惊移律，暌携忽此辰。开颜时不再，绊足去何因。 
海上销魂别，天边吊影身。只应西涧水，寂寞但垂纶。斋



   卷351_5 【酬娄秀才寓居开元寺，早秋月夜病中见寄】柳宗元 

客有故园思，潇湘生夜愁。病依居士室，梦绕羽人丘。 
味道怜知止，遗名得自求。壁空残月曙，门掩候虫秋。 
谬委双金重，难征杂佩酬。碧霄无枉路，徒此助离忧。斋



   卷351_6 【初秋夜坐赠吴武陵】柳宗元 

稍稍雨侵竹，翻翻鹊惊丛。美人隔湘浦，一夕生秋风。 
积雾杳难极，沧波浩无穷。相思岂云远，即席莫与同。 
若人抱奇音，朱弦縆枯桐。清商激西颢，泛滟凌长空。 
自得本无作，天成谅非功。希声閟大朴，聋俗何由聪。主



   卷351_7 【晨诣超师院读禅经】柳宗元 

汲井漱寒齿，清心拂尘服。闲持贝叶书，步出东斋读。 
真源了无取，妄迹世所逐。遗言冀可冥，缮性何由熟。 
道人庭宇静，苔色连深竹。日出雾露馀，青松如膏沐。 
澹然离言说，悟悦心自足。知



   卷351_8 【赠江华长老（江华，道州县名）】柳宗元 

老僧道机熟，默语心皆寂。去岁别舂陵，沿流此投迹。 
室空无侍者，巾屦唯挂壁。一饭不愿馀，跏趺便终夕。 
风窗疏竹响，露井寒松滴。偶地即安居，满庭芳草积。知



   卷351_9 【巽上人以竹闲自采新茶见赠，酬之以诗】柳宗元 

芳丛翳湘竹，零露凝清华。复此雪山客，晨朝掇灵芽。 
蒸烟俯石濑，咫尺凌丹崖。圆方丽奇色，圭璧无纤瑕。 
呼儿爨金鼎，馀馥延幽遐。涤虑发真照，还源荡昏邪。 
犹同甘露饭，佛事薰毗耶。咄此蓬瀛侣，无乃贵流霞。古



   卷351_10 【零陵赠李卿元侍御简吴武陵】柳宗元 

理世固轻士，弃捐湘之湄。阳光竞四溟，敲石安所施。 
铩羽集枯干，低昂互鸣悲。朔云吐风寒，寂历穷秋时。 
君子尚容与，小人守竞危。惨凄日相视，离忧坐自滋。 
尊酒聊可酌，放歌谅徒为。惜无协律者，窈眇弦吾诗。斋



   卷351_11 【界围岩水帘（元和十年春月，自永州召还，经岩下）】柳宗元 

界围汇湘曲，青壁环澄流。悬泉粲成帘，罗注无时休。 
韵磬叩凝碧，锵锵彻岩幽。丹霞冠其巅，想像凌虚游。 
灵境不可状，鬼工谅难求。忽如朝玉皇，天冕垂前旒。 
楚臣昔南逐，有意仍丹丘。今我始北旋，新诏释缧囚。 
采真诚眷恋，许国无淹留。再来寄幽梦，遗贮催行舟。知



   卷351_12 【古东门行】柳宗元 

汉家三十六将军，东方雷动横阵云。鸡鸣函谷客如雾， 
貌同心异不可数。赤丸夜语飞电光，徼巡司隶眠如羊。 
当街一叱百吏走，冯敬胸中函匕首。凶徒侧耳潜惬心， 
悍臣破胆皆杜口。魏王卧内藏兵符，子西掩袂真无辜。 
羌胡毂下一朝起，敌国舟中非所拟。安陵谁辨削砺功， 
韩国讵明深井里。绝胭断骨那下补，万金宠赠不如土。主



   卷351_13 【寄韦珩】柳宗元 

初拜柳州出东郊，道旁相送皆贤豪。回眸炫晃别群玉， 
独赴异域穿蓬蒿。炎烟六月咽口鼻，胸鸣肩举不可逃。 
桂州西南又千里，漓水斗石麻兰高。阴森野葛交蔽日， 
悬蛇结虺如蒲萄。到官数宿贼满野，缚壮杀老啼且号。 
饥行夜坐设方略，笼铜枹鼓手所操。奇疮钉骨状如箭， 
鬼手脱命争纤毫。今年噬毒得霍疾，支心搅腹戟与刀。 
迩来气少筋骨露，苍白瀄汩盈颠毛。君今矻矻又窜逐， 
辞赋已复穷诗骚。神兵庙略频破虏，四溟不日清风涛。 
圣恩倘忽念地苇，十年践蹈久已劳。幸因解网入鸟兽， 
毕命江海终游遨。愿言未果身益老，起望东北心滔滔。斋



   卷351_14 【奉和杨尚书郴州追和故李中书夏日登北楼…依本诗韵次用】柳宗元 

郡楼有遗唱，新和敌南金。境以道情得，人期幽梦寻。 
层轩隔炎暑，迥野恣窥临。凤去徽音续，芝焚芳意深。 
游鳞出陷浦，唳鹤绕仙岑。风起三湘浪，云生万里阴。 
宏规齐德宇，丽藻竞词林。静契分忧术，闲同迟客心。 
骅骝当远步，鶗鴂莫相侵。今日登高处，还闻梁父吟。知



   卷351_15 【杨尚书寄郴笔知是小生本样令更商榷使尽其功辄献长句】柳宗元 

截玉铦锥作妙形，贮云含雾到南溟。尚书旧用裁天诏， 
内史新将写道经。曲艺岂能裨损益，微辞只欲播芳馨。 
桂阳卿月光辉遍，毫末应传顾兔灵。知



   卷351_16 【南省转牒欲具江国图令尽通风俗故事】柳宗元 

圣代提封尽海壖，狼荒犹得纪山川。华夷图上应初录， 
风土记中殊未传。椎髻老人难借问，黄茆深峒敢留连。 
南宫有意求遗俗，试检周书王会篇。知



   卷351_17 【与浩初上人同看山寄京华亲故】柳宗元 

海畔尖山似剑铓，秋来处处割愁肠。
若为化得身千亿，散上峰头望故乡。



   卷351_18 【再至界围岩水帘遂宿岩下（是年出刺柳州五月复经此）】柳宗元 

发春念长违，中夏欣再睹。是时植物秀，杳若临悬圃。 
歊阳讶垂冰，白日惊雷雨。笙簧潭际起，鹳鹤云间舞。 
古苔凝青枝，阴草湿翠羽。蔽空素彩列，激浪寒光聚。 
的皪沉珠渊，锵鸣捐佩浦。幽岩画屏倚，新月玉钩吐。 
夜凉星满川，忽疑眠洞府。知



   卷351_19 【诏追赴都回寄零陵亲故】柳宗元 

每忆纤鳞游尺泽，翻愁弱羽上丹霄。
岸傍古堠应无数，次第行看别路遥。



   卷351_20 【过衡山见新花开却寄弟】柳宗元 

故国名园久别离，今朝楚树发南枝。
晴天归路好相逐，正是峰前回雁时。



   卷351_21 【汨罗遇风】柳宗元 

南来不作楚臣悲，重入修门自有期。
为报春风汨罗道，莫将波浪枉明时。



   卷351_22 【朗州窦常员外寄刘二十八诗，见促行骑走笔酬赠】柳宗元 

投荒垂一纪，新诏下荆扉。疑比庄周梦，情如苏武归。 
赐环留逸响，五马助征騑。不羡衡阳雁，春来前后飞。古



   卷351_23 【离觞不醉，至驿却寄相送诸公】柳宗元 

无限居人送独醒，可怜寂寞到长亭。
荆州不遇高阳侣，一夜春寒满下厅。



   卷351_24 【北还登汉阳北原题临川驿】柳宗元 

驱车方向阙，回首一临川。多垒非余耻，无谋终自怜。 
乱松知野寺，馀雪记山田。惆怅樵渔事，今还又落然。斋



   卷351_25 【善谑驿和刘梦得酹淳于先生】柳宗元 

水上鹄已去，亭中鸟又鸣。辞因使楚重，名为救齐成。 
荒垄遽千古，羽觞难再倾。刘伶今日意，异代是同声。古



   卷351_26 【诏追赴都二月至灞亭上】柳宗元 

十一年前南渡客，四千里外北归人。
诏书许逐阳和至，驿路开花处处新。



   卷351_27 【李西川荐琴石】柳宗元 

远师驺忌鼓鸣琴，去和南风惬舜心。
从此他山千古重，殷勤曾是奉徽音。



   卷351_28 【同刘二十八哭吕衡州，兼寄江陵李元二侍御】柳宗元 

衡岳新摧天柱峰，士林憔悴泣相逢。只令文字传青简， 
不使功名上景钟。三亩空留悬磬室，九原犹寄若堂封。 
遥想荆州人物论，几回中夜惜元龙。古



   卷351_29 【奉酬杨侍郎丈因送八叔拾遗戏赠诏追南来诸宾二首】柳宗元 

贞一来时送彩笺，一行归雁慰惊弦。
翰林寂寞谁为主，鸣凤应须早上天。

一生判却归休，谓著南冠到头。 
冶长虽解缧绁，无由得见东周。古



   卷351_30 【商山临路有孤松往来斫以…编竹成楥遂其生植感而赋诗】柳宗元 

孤松停翠盖，托根临广路。不以险自防，遂为明所误。 
幸逢仁惠意，重此藩篱护。犹有半心存，时将承雨露。知



   卷351_31 【衡阳与梦得分路赠别】柳宗元 

十年憔悴到秦京，谁料翻为岭外行。伏波故道风烟在， 
翁仲遗墟草树平。直以慵疏招物议，休将文字占时名。 
今朝不用临河别，垂泪千行便濯缨。知



   卷351_32 【重别梦得】柳宗元 

二十年来万事同，今朝岐路忽西东。
皇恩若许归田去，晚岁当为邻舍翁。



   卷351_33 【三赠刘员外】柳宗元 

信书成自误，经事渐知非。今日临岐别，何年待汝归。知



   卷351_34 【再上湘江】柳宗元 

好在湘江水，今朝又上来。不知从此去，更遣几年回。斋



   卷351_35 【清水驿丛竹天水赵云余手种一十二茎】柳宗元 

檐下疏篁十二茎，襄阳从事寄幽情。
只应更使伶伦见，写尽雌雄双凤鸣。



   卷351_36 【长沙驿前南楼感旧（昔与德公别于此）】柳宗元 

海鹤一为别，存亡三十秋。今来数行泪，独上驿南楼。斋



   卷351_37 【桂州北望秦驿，手开竹径至钓矶，留待徐容州】柳宗元 

幽径为谁开，美人城北来。王程倘馀暇，一上子陵台。知



   卷351_38 【登柳州城楼寄漳汀封连四州】柳宗元 

城上高楼接大荒，海天愁思正茫茫。惊风乱飐芙蓉水， 
密雨斜侵薜荔墙。岭树重遮千里目，江流曲似九回肠。 
共来百越文身地，犹自音书滞一乡。知



   卷351_39 【柳州寄丈人周韶州】柳宗元 

越绝孤城千万峰，空斋不语坐高舂。印文生绿经旬合， 
砚匣留尘尽日封。梅岭寒烟藏翡翠，桂江秋水露鰅鳙。 
丈人本自忘机事，为想年来憔悴容。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十二 
 
   
　 
　

　
 　



   卷352_1 【登柳州峨山】柳宗元 

荒山秋日午，独上意悠悠。如何望乡处，西北是融州。主



   卷352_2 【得卢衡州书因以诗寄】柳宗元 

临蒸且莫叹炎方，为报秋来雁几行。林邑东回山似戟， 
牂牁南下水如汤。蒹葭淅沥含秋雾，橘柚玲珑透夕阳。 
非是白蘋洲畔客，还将远意问潇湘。主



   卷352_3 【答刘连州邦字】柳宗元 

连璧本难双，分符刺小邦。崩云下漓水，劈箭上浔江。 
负弩啼寒狖，鸣枹惊夜狵。遥怜郡山好，谢守但临窗。斋



   卷352_4 【岭南江行】柳宗元 

瘴江南去入云烟，望尽黄茆是海边。山腹雨晴添象迹， 
潭心日暖长蛟涎。射工巧伺游人影，飓母偏惊旅客船。 
从此忧来非一事，岂容华发待流年。斋



   卷352_5 【柳州峒氓】柳宗元 

郡城南下接通津，异服殊音不可亲。青箬裹盐归峒客， 
绿荷包饭趁虚人。鹅毛御腊缝山罽，鸡骨占年拜水神。 
愁向公庭问重译，欲投章甫作文身。斋



   卷352_6 【酬徐二中丞普宁郡内池馆即事见寄】柳宗元 

鹓鸿念旧行，虚馆对芳塘。落日明朱槛，繁花照羽觞。 
泉归沧海近，树入楚山长。荣贱俱为累，相期在故乡。古



   卷352_7 【酬贾鹏山人郡内新栽松寓兴见赠二首】柳宗元 

芳朽自为别，无心乃玄功。夭夭日放花，荣耀将安穷。 
青松遗涧底，擢莳兹庭中。积雪表明秀，寒花助葱茏。 
贞幽夙有慕，持以延清风。古

无能常闭阁，偶以静见名。奇姿来远山，忽似人家生。 
劲色不改旧，芳心与谁荣。喧卑岂所安，任物非我情。 
清韵动竽瑟，谐此风中声。知



   卷352_8 【种柳戏题】柳宗元 

柳州柳刺史，种柳柳江边。谈笑为故事，推移成昔年。 
垂阴当覆地，耸干会参天。好作思人树，惭无惠化传。主



   卷352_9 【柳州二月榕叶落尽偶题】柳宗元 

宦情羁思共凄凄，春半如秋意转迷。
山城过雨百花尽，榕叶满庭莺乱啼。



   卷352_10 【浩初上人见贻绝句欲登仙人山因以酬之】柳宗元 

珠树玲珑隔翠微，病来方外事多违。
仙山不属分符客，一任凌空锡杖飞。



   卷352_11 【雨中赠仙人山贾山人（即贾鹏也）】柳宗元 

寒江夜雨声潺潺，晓云遮尽仙人山。
遥知玄豹在深处，下笑羁绊泥涂间。



   卷352_12 【别舍弟宗一】柳宗元 

零落残红倍黯然，双垂别泪越江边。一身去国六千里， 
万死投荒十二年。桂岭瘴来云似墨，洞庭春尽水如天。 
欲知此后相思梦，长在荆门郢树烟。古



   卷352_13 【奉和周二十二丈酬郴州侍郎衡江夜泊得韶州书…代意之作】柳宗元 

丘山仰德耀，天路下征騑。梦喜三刀近，书嫌五载违。 
凝情江月落，属思岭云飞。会入司徒府，还邀周掾归。知



   卷352_14 【殷贤戏批书后寄刘连州并示孟仑二童】柳宗元 

书成欲寄庾安西，纸背应劳手自题。
闻道近来诸子弟，临池寻已厌家鸡。



   卷352_15 【重赠二首】柳宗元 

闻道将雏向墨池，刘家还有异同词。
如今试遣隈墙问，已道世人那得知。

世上悠悠不识真，姜芽尽是捧心人。
若道柳家无子弟，往年何事乞西宾。



   卷352_16 【叠前】柳宗元 

小学新翻墨沼波，羡君琼树散枝柯。
左家弄玉唯娇女，空觉庭前鸟迹多。



   卷352_17 【叠后】柳宗元 

事业无成耻艺成，南宫起草旧连名。
劝君火急添功用，趁取当时二妙声。



   卷352_18 【铜鱼使赴都寄亲友】柳宗元 

行尽关山万里馀，到时闾井是荒墟。
附庸唯有铜鱼使，此后无因寄远书。



   卷352_19 【韩漳州书报彻上人亡因寄二绝】柳宗元 

早岁京华听越吟，闻君江海分逾深。
他时若写兰亭会，莫画高僧支道林。

频把琼书出袖中，独吟遗句立秋风。
桂江日夜流千里，挥泪何时到甬东。



   卷352_20 【柳州城西北隅种柑树】柳宗元 

手种黄柑二百株，春来新叶遍城隅。方同楚客怜皇树， 
不学荆州利木奴。几岁开花闻喷雪，何人摘实见垂珠。 
若教坐待成林日，滋味还堪养老夫。斋



   卷352_21 【闻彻上人亡寄侍郎杨丈】柳宗元 

东越高僧还姓汤，几时琼佩触鸣珰。
空花一散不知处，谁采金英与侍郎。



   卷352_22 【段九秀才处见亡友吕衡州书迹】柳宗元 

交侣平生意最亲，衡阳往事似分身。
袖中忽见三行字，拭泪相看是故人。



   卷352_23 【柳州寄京中亲故】柳宗元 

林邑山连瘴海秋，牂牁水向郡前流。
劳君远问龙城地，正北三千到锦州。



   卷352_24 【种木槲花】柳宗元 

上苑年年占物华，飘零今日在天涯。
只因长作龙城守，剩种庭前木槲花。



   卷352_25 【摘樱桃赠元居士，时在望仙亭南楼与朱道士同处】柳宗元 

海上朱樱赠所思，楼居况是望仙时。
蓬莱羽客如相访，不是偷桃一小儿。



   卷352_26 【酬曹侍御过象县见寄（象县，柳州县名）】柳宗元 

破额山前碧玉流，骚人遥驻木兰舟。
春风无限潇湘意，欲采蘋花不自由。



   卷352_27 【法华寺石门精舍三十韵】柳宗元 

拘情病幽郁，旷志寄高爽。 
愿言怀名缁，东峰旦夕仰。始欣云雨霁，尤悦草木长。 
道同有爱弟，披拂恣心赏。松谿窈窕入，石栈夤缘上。 
萝葛绵层甍，莓苔侵标榜。密林互对耸，绝壁俨双敞。 
堑峭出蒙笼，墟险临滉漾。稍疑地脉断，悠若天梯往。 
结构罩群崖，回环驱万象。小劫不逾瞬，大千若在掌。 
体空得化元，观有遗细想。喧烦困蠛蠓，跼蹐疲魍魉。 
寸进谅何营，寻直非所枉。探奇极遥瞩，穷妙閟清响。 
理会方在今，神开庶殊曩。兹游苟不嗣，浩气竟谁养。 
道异诚所希，名宾匪余仗。超摅藉外奖，俯默有内朗。 
鉴尔揖古风，终焉乃吾党。潜躯委缰锁，高步谢尘坱。 
蓄志徒为劳，追踪将焉仿。淹留值颓暮，眷恋睇遐壤。 
映日雁联轩，翻云波泱漭。殊风纷已萃，乡路悠且广。 
羁木畏漂浮，离旌倦摇荡。昔人叹违志，出处今已两。 
何用期所归，浮图有遗像。幽蹊不盈尺，虚室有函丈。 
微言信可传，申旦稽吾颡。主



   卷352_28 【游朝阳岩遂登西亭二十韵】柳宗元 

谪弃殊隐沦，登陟非远郊。所怀缓伊郁，讵欲肩夷巢。 
高岩瞰清江，幽窟潜神蛟。开旷延阳景，回薄攒林梢。 
西亭构其巅，反宇临呀庨。背瞻星辰兴，下见云雨交。 
惜非吾乡土，得以荫菁茆。羁贯去江介，世仕尚函崤。 
故墅即沣川，数亩均肥硗。台馆葺荒丘，池塘疏沉坳。 
会有圭组恋，遂贻山林嘲。薄躯信无庸，琐屑剧斗筲。 
囚居固其宜，厚羞久已包。庭除植蓬艾，隟牖悬蟏蛸。 
所赖山川客，扁舟枉长梢。挹流敌清觞，掇野代嘉肴。 
适道有高言，取乐非弦匏。逍遥屏幽昧，淡薄辞喧呶。 
晨鸡不余欺，风雨闻嘐嘐。再期永日闲，提挈移中庖。斋



   卷352_29 【湘口馆潇湘二水所会】柳宗元 

九疑浚倾奔，临源委萦回。会合属空旷，泓澄停风雷。 
高馆轩霞表，危楼临山隈。兹辰始澄霁，纤云尽褰开。 
天秋日正中，水碧无尘埃。杳杳渔父吟，叫叫羁鸿哀。 
境胜岂不豫，虑分固难裁。升高欲自舒，弥使远念来。 
归流驶且广，泛舟绝沿洄。知



   卷352_30 【登蒲州石矶望横江口潭岛深迥斜对香零山】柳宗元 

隐忧倦永夜，凌雾临江津。猿鸣稍已疏，登石娱清沦。 
日出洲渚静，澄明皛无垠。浮晖翻高禽，沉景照文鳞。 
双江汇西奔，诡怪潜坤珍。孤山乃北峙，森爽栖灵神。 
洄潭或动容，岛屿疑摇振。陶埴兹择土，蒲鱼相与邻。 
信美非所安，羁心屡逡巡。纠结良可解，纡郁亦已伸。 
高歌返故室，自罔非所欣。主



   卷352_31 【南涧中题】柳宗元 

秋气集南涧，独游亭午时。回风一萧瑟，林影久参差。 
始至若有得，稍深遂忘疲。羁禽响幽谷，寒藻舞沦漪。 
去国魂已远，怀人泪空垂。孤生易为感，失路少所宜。 
索寞竟何事，徘徊只自知。谁为后来者，当与此心期。知



   卷352_32 【游石角过小岭至长乌村】柳宗元 

志适不期贵，道存岂偷生。久忘上封事，复笑升天行。 
窜逐宦湘浦，摇心剧悬旌。始惊陷世议，终欲逃天刑。 
岁月杀忧栗，慵疏寡将迎。追游疑所爱，且复舒吾情。 
石角恣幽步，长乌遂遐征。磴回茂树断，景晏寒川明。 
旷望少行人，时闻田鹳鸣。风篁冒水远，霜稻侵山平。 
稍与人事闲，益知身世轻。为农信可乐，居宠真虚荣。 
乔木馀故国，愿言果丹诚。四支反田亩，释志东皋耕。知



   卷352_33 【与崔策登西山（策字子符，集有送崔九序）】柳宗元 

鹤鸣楚山静，露白秋江晓。连袂度危桥，萦回出林杪。 
西岑极远目，毫末皆可了。重叠九疑高，微茫洞庭小。 
迥穷两仪际，高出万象表。驰景泛颓波，遥风递寒筱。 
谪居安所习，稍厌从纷扰。生同胥靡遗，寿比彭铿夭。 
蹇连困颠踣，愚蒙怯幽眇。非令亲爱疏，谁使心神悄。 
偶兹遁山水，得以观鱼鸟。吾子幸淹留，缓我愁肠绕。主



   卷352_34 【构法华寺西亭】柳宗元 

窜身楚南极，山水穷险艰。步登最高寺，萧散任疏顽。 
西垂下斗绝，欲似窥人寰。反如在幽谷，榛翳不可攀。 
命童恣披翦，葺宇横断山。割如判清浊，飘若升云间。 
远岫攒众顶，澄江抱清湾。夕照临轩堕，栖鸟当我还。 
菡萏溢嘉色，筼筜遗清斑。神舒屏羁锁，志适忘幽孱。 
弃逐久枯槁，迨今始开颜。赏心难久留，离念来相关。 
北望间亲爱，南瞻杂夷蛮。置之勿复道，且寄须臾闲。主



   卷352_35 【夏夜苦热登西楼】柳宗元 

苦热中夜起，登楼独褰衣。山泽凝暑气，星汉湛光辉。 
火晶燥露滋，野静停风威。探汤汲阴井，炀灶开重扉。 
凭阑久彷徨，流汗不可挥。莫辩亭毒意，仰诉璇与玑。 
谅非姑射子，静胜安能希。知



   卷352_36 【觉衰】柳宗元 

久知老会至，不谓便见侵。今年宜未衰，稍已来相寻。 
齿疏发就种，奔走力不任。咄此可奈何，未必伤我心。 
彭聃安在哉，周孔亦已沉。古称寿圣人，曾不留至今。 
但愿得美酒，朋友常共酙。是时春向暮，桃李生繁阴。 
日照天正绿，杳杳归鸿吟。出门呼所亲，扶杖登西林。 
高歌足自快，商颂有遗音。主



   卷352_37 【游南亭夜还叙志七十韵】柳宗元 

夙抱丘壑尚，率性恣游遨。中为吏役牵，十祀空悁劳。 
外曲徇尘辙，私心寄英髦。进乏廓庙器，退非乡曲豪。 
天命斯不易，鬼责将安逃。屯难果见凌，剥丧宜所遭。 
神明固浩浩，众口徒嗷嗷。投迹山水地，放情咏离骚。 
再怀曩岁期，容与驰轻舠。虚馆背山郭，前轩面江皋。 
重叠间浦溆，逦迤驱岩嶅。积翠浮澹滟，始疑负灵鳌。 
丛林留冲飙，石砾迎飞涛。旷朗天景霁，樵苏远相号。 
澄潭涌沉鸥，半壁跳悬猱。鹿鸣验食野，鱼乐知观濠。 
孤赏诚所悼，暂欣良足褒。留连俯棂槛，注我壶中醪。 
朵颐进芰实，擢手持蟹螯。炊稻视爨鼎，脍鲜闻操刀。 
野蔬盈倾筐，颇杂池沼芼。缅慕鼓枻翁，啸咏哺其糟。 
退想于陵子，三咽资李螬。斯道难为偕，沉忧安所韬。 
曲渚怨鸿鹄，环洲凋兰mL。暮景回西岑，北流逝滔滔。 
徘徊遂昏黑，远火明连艘。木落寒山静，江空秋月高。 
敛袂戒还徒，善游矜所操。趣浅戢长枻，乘深屏轻篙。 
旷望援深竿，哀歌叩鸣艚。中川恣超忽，漫若翔且翱。 
淹泊遂所止，野风自颾颾。涧急惊鳞奔，蹊荒饥兽嗥。 
入门守拘絷，凄戚增郁陶。慕士情未忘，怀人首徒搔。 
内顾乃无有，德輶甚鸿毛。名窃久自欺，食浮固云叨。 
问牛悲衅钟，说彘惊临牢。永遁刀笔吏，宁期簿书曹。 
中兴遂群物，裂壤分鞬櫜。岷凶既云捕，吴虏亦已鏖。 
捍御盛方虎，谟明富伊咎。披山穷木禾，驾海逾蟠桃。 
重来越裳雉，再返西旅獒。左右抗槐棘，纵横罗雁羔。 
三辟咸肆宥，众生均覆焘。安得奉皇灵，在宥解天弢。 
归诚慰松梓，陈力开蓬蒿。卜室有鄠杜，名田占沣涝。 
磻溪近余基，阿城连故濠。螟蛑愿亲燎，荼堇甘自薅。 
饥食期农耕，寒衣俟蚕缲。及骭足为温，满腹宁复饕。 
安将蒯及菅，谁慕粱与膏。弋林驱雀鷃，渔泽从鳅鱽。 
观象嘉素履，陈诗谢干旄。方托麋鹿群，敢同骐骥槽。 
处贱无溷浊，固穷匪淫慆。踉跄辞束缚，悦怿换煎熬。 
登年徒负版，兴役趋代鼛。目眩绝浑浑，耳喧息嘈嘈。 
兹焉毕馀命，富贵非吾曹。长沙哀纠纆，汉阴嗤桔槔。 
苟伸击壤情，机事息秋豪。海雾多蓊郁，越风饶腥臊。 
宁唯迫魑魅，所惧齐焄藨。知罃怀褚中，范叔恋绨袍。 
伊人不可期，慷慨徒忉忉。主



   卷352_38 【韦道安（道安尝佐张建封于徐州，及军乱而道安自杀）】柳宗元 

道安本儒士，颇擅弓剑名。二十游太行，暮闻号哭声。 
疾驱前致问，有叟垂华缨。言我故刺史，失职还西京。 
偶为群盗得，毫缕无馀赢。货财足非吝，二女皆娉婷。 
苍黄见驱逐，谁识死与生。便当此殒命，休复事晨征。 
一闻激高义，眦裂肝胆横。挂弓问所往，趫捷超峥嵘。 
见盗寒涧阴，罗列方忿争。一矢毙酋帅，馀党号且惊。 
麾令递束缚，纆索相拄撑。彼姝久褫魄，刃下俟诛刑。 
却立不亲授，谕以从父行。捃收自担肩，转道趋前程。 
夜发敲石火，山林如昼明。父子更抱持，涕血纷交零。 
顿首愿归货，纳女称舅甥。道安奋衣去，义重利固轻。 
师婚古所病，合姓非用兵。朅来事儒术，十载所能逞。 
慷慨张徐州，朱邸扬前旌。投躯获所愿，前马出王城。 
辕门立奇士，淮水秋风生。君侯既即世，麾下相欹倾。 
立孤抗王命，钟鼓四野鸣。横溃非所壅，逆节非所婴。 
举头自引刃，顾义谁顾形。烈士不忘死，所死在忠贞。 
咄嗟徇权子，翕习犹趋荣。我歌非悼死，所悼时世情。知



   卷352_39 【哭连州凌员外司马（凌员外准也）】柳宗元 

废逐人所弃，遂为鬼神欺。才难不其然，卒与大患期。 
凌人古受氏，吴世夸雄姿。寂寞富春水，英气方在斯。 
六学诚一贯，精义穷发挥。著书逾十年，幽颐靡不推。 
天庭掞高文，万字若波驰。记室征西府，宏谋耀其奇。 
輶轩下东越，列郡苏疲羸。宛宛凌江羽，来栖翰林枝。 
孝文留弓剑，中外方危疑。抗声促遗诏，定命由陈辞。 
徒隶肃曹官，征赋参有司。出守乌江浒，老迁湟水湄。 
高堂倾故国，葬祭限囚羁。仲叔继幽沦，狂叫唯童儿。 
一门既无主，焉用徒生为。举声但呼天，孰知神者谁。 
泣尽目无见，肾伤足不持。溘死委炎荒，臧获守灵帷。 
平生负国谴，骸骨非敢私。盖棺未塞责，孤旐凝寒飔。 
念昔始相遇，腑肠为君知。进身齐选择，失路同瑕疵。 
本期济仁义，今为众所嗤。灭名竟不试，世义安可支。 
恬死百忧尽，苟生万虑滋。顾余九逝魂，与子各何之。 
我歌诚自恸，非独为君悲。知



   卷352_40 【旦携谢山人至愚池】柳宗元 

新沐换轻帻，晓池风露清。自谐尘外意，况与幽人行。 
霞散众山迥，天高数雁鸣。机心付当路，聊适羲皇情。主



   卷352_41 【独觉】柳宗元 

觉来窗牖空，寥落雨声晓。良游怨迟暮，末事惊纷扰。 
为问经世心，古人难尽了。斋



   卷352_42 【首春逢耕者】柳宗元 

南楚春候早，馀寒已滋荣。土膏释原野，百蛰竞所营。 
缀景未及郊，穑人先耦耕。园林幽鸟啭，渚泽新泉清。 
农事诚素务，羁囚阻平生。故池想芜没，遗亩当榛荆。 
慕隐既有系，图功遂无成。聊从田父言，款曲陈此情。 
眷然抚耒耜，回首烟云横。知



   卷352_43 【溪居】柳宗元 

久为簪组累，幸此南夷谪。闲依农圃邻，偶似山林客。 
晓耕翻露草，夜榜响溪石。来往不逢人，长歌楚天碧。主



   卷352_44 【夏初雨后寻愚溪】柳宗元 

悠悠雨初霁，独绕清溪曲。引杖试荒泉，解带围新竹。 
沉吟亦何事，寂寞固所欲。幸此息营营，啸歌静炎燠。斋



   卷352_45 【入黄溪闻猿（溪在永州）】柳宗元 

溪路千里曲，哀猿何处鸣。孤臣泪已尽，虚作断肠声。知



   卷352_46 【韦使君黄溪祈雨见召从行至祠下口号】柳宗元 

骄阳愆岁事，良牧念菑畬。列骑低残月，鸣笳度碧虚。 
稍穷樵客路，遥驻野人居。谷口寒流净，丛祠古木疏。 
焚香秋雾湿，奠玉晓光初。肸蚃巫言报，精诚礼物馀。 
惠风仍偃草，灵雨会随车。俟罪非真吏，翻惭奉简书。古



   卷352_47 【郊居岁暮】柳宗元 

屏居负山郭，岁暮惊离索。野迥樵唱来，庭空烧烬落。 
世纷因事远，心赏随年薄。默默谅何为，徒成今与昨。知



   卷352_48 【秋晓行南谷经荒村】柳宗元 

杪秋霜露重，晨起行幽谷。黄叶覆溪桥，荒村唯古木。 
寒花疏寂历，幽泉微断续。机心久已忘，何事惊麋鹿。主



   卷352_49 【雨后晓行独至愚溪北池】柳宗元 

宿云散洲渚，晓日明村坞。高树临清池，风惊夜来雨。 
予心适无事，偶此成宾主。斋



   卷352_50 【中夜起望西园值月上】柳宗元 

觉闻繁露坠，开户临西园。寒月上东岭，泠泠疏竹根。 
石泉远逾响，山鸟时一喧。倚楹遂至旦，寂寞将何言。古



   卷352_51 【零陵春望】柳宗元 

平野春草绿，晓莺啼远林。日晴潇湘渚，云断岣嵝岑。 
仙驾不可望，世途非所任。凝情空景慕，万里苍梧阴。知



   卷352_52 【从崔中丞过卢少尹郊居】柳宗元 

寓居湘岸四无邻，世网难婴每自珍。莳药闲庭延国老， 
开樽虚室值贤人。泉回浅石依高柳，径转垂藤闲绿筠。 
闻道偏为五禽戏，出门鸥鸟更相亲。知



   卷352_53 【夏昼偶作】柳宗元 

南州溽暑醉如酒，隐几熟眠开北牖。
日午独觉无馀声，山童隔竹敲茶臼。



   卷352_54 【雨晴至江渡】柳宗元 

江雨初晴思远步，日西独向愚溪渡。
渡头水落村径成，撩乱浮槎在高树。



   卷352_55 【江雪】柳宗元 

千山鸟飞绝，万径人踪灭。孤舟蓑笠翁，独钓寒江雪。斋



   卷352_56 【冉溪（公易其名为愚溪者是也）】柳宗元 

少时陈力希公侯，许国不复为身谋。风波一跌逝万里， 
壮心瓦解空缧囚。缧囚终老无馀事，愿卜湘西冉溪地。 
却学寿张樊敬侯，种漆南园待成器。斋



   卷352_57 【法华寺西亭夜饮（得酒字）】柳宗元 

祇树夕阳亭，共倾三昧酒。雾暗水连阶，月明花覆牖。 
莫厌尊前醉，相看未白首。古



   卷352_58 【戏题石门长老东轩】柳宗元 

石门长老身如梦，旃檀成林手所种。坐来念念非昔人， 
万遍莲花为谁用。如今七十自忘机，贪爱都忘筋力微。 
莫向东轩春野望，花开日出雉皆飞。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十三 
 
   
　 
　

　
 　



   卷353_1 【茅檐下始栽竹】柳宗元 

瘴茅葺为宇，溽暑常侵肌。适有重膇疾，蒸郁宁所宜。 
东邻幸导我，树竹邀凉飔。欣然惬吾志，荷锸西岩垂。 
楚壤多怪石，垦凿力已疲。江风忽云暮，舆曳还相追。 
萧瑟过极浦，旖旎附幽墀。贞根期永固，贻尔寒泉滋。 
夜窗遂不掩，羽扇宁复持。清泠集浓露，枕簟凄已知。 
网虫依密叶，晓禽栖迥枝。岂伊纷嚣间，重以心虑怡。 
嘉尔亭亭质，自远弃幽期。不见野蔓草，蓊蔚有华姿。 
谅无凌寒色，岂与青山辞。主



   卷353_2 【种仙灵毗（《本草》：淫羊蕾，即仙灵毗也）】柳宗元 

穷陋阙自养，疠气剧嚣烦。隆冬乏霜霰，日夕南风温。 
杖藜下庭际，曳踵不及门。门有野田吏，慰我飘零魂。 
及言有灵药，近在湘西原。服之不盈旬，蹩躠皆腾鶱。 
笑忭前即吏，为我擢其根。蔚蔚遂充庭，英翘忽已繁。 
晨起自采曝，杵臼通夜喧。灵和理内藏，攻疾贵自源。 
拥覆逃积雾，伸舒委馀暄。奇功苟可征，宁复资兰荪。 
我闻畸人术，一气中夜存。能令深深息，呼吸还归跟。 
疏放固难效，且以药饵论。痿者不忘起，穷者宁复言。 
神哉辅吾足，幸及儿女奔。古



   卷353_3 【种朮】柳宗元 

守闲事服饵，采朮东山阿。东山幽且阻，疲苶烦经过。 
戒徒劚灵根，封植閟天和。违尔涧底石，彻我庭中莎。 
土膏滋玄液，松露坠繁柯。南东自成亩，缭绕纷相罗。 
晨步佳色媚，夜眠幽气多。离忧苟可怡，孰能知其他。 
爨竹茹芳叶，宁虑瘵与瘥。留连树蕙辞，婉娩采薇歌。 
悟拙甘自足，激清愧同波。单豹且理内，高门复如何。知



   卷353_4 【种白蘘荷】柳宗元 

血虫化为疠，夷俗多所神。衔猜每腊毒，谋富不为仁。 
蔬果自远至，杯酒盈肆陈。言甘中必苦，何用知其真。 
华洁事外饰，尤病中州人。钱刀恐贾害，饥至益逡巡。 
窜伏常战栗，怀故逾悲辛。庶氏有嘉草，攻禬事久泯。 
炎帝垂灵编，言此殊足珍。崎岖乃有得，托以全余身。 
纷敷碧树阴，眄睐心所亲。主



   卷353_5 【新植海石榴】柳宗元 

弱植不盈尺，远意驻蓬瀛。月寒空阶曙，幽梦彩云生。 
粪壤擢珠树，莓苔插琼英。芳根閟颜色，徂岁为谁荣。斋



   卷353_6 【戏题阶前芍药】柳宗元 

凡卉与时谢，妍华丽兹晨。欹红醉浓露，窈窕留馀春。 
孤赏白日暮，暄风动摇频。夜窗蔼芳气，幽卧知相亲。 
愿致溱洧赠，悠悠南国人。斋



   卷353_7 【始见白发题所植海石榴】柳宗元 

几年封植爱芳丛，韵艳朱颜竟不同。
从此休论上春事，看成古木对衰翁。



   卷353_8 【植灵寿木】柳宗元 

白华照寒水，怡我适野情。前趋问长老，重复欣嘉名。 
蹇连易衰朽，方刚谢经营。敢期齿杖赐，聊且移孤茎。 
丛萼中竞秀，分房外舒英。柔条乍反植，劲节常对生。 
循玩足忘疲，稍觉步武轻。安能事翦伐，持用资徒行。古



   卷353_9 【自衡阳移桂十馀本植零陵所住精舍】柳宗元 

谪官去南裔，清湘绕灵岳。晨登蒹葭岸，霜景霁纷浊。 
离披得幽桂，芳本欣盈握。火耕困烟烬，薪采久摧剥。 
道旁且不愿，岑岭况悠邈。倾筐壅故壤，栖息期鸾鷟。 
路远清凉宫，一雨悟无学。南人始珍重，微我谁先觉。 
芳意不可传，丹心徒自渥。主



   卷353_10 【湘岸移木芙蓉植龙兴精舍】柳宗元 

有美不自蔽，安能守孤根。盈盈湘西岸，秋至风露繁。 
丽影别寒水，秾芳委前轩。芰荷谅难杂，反此生高原。斋



   卷353_11 【早梅】柳宗元 

早梅发高树，迥映楚天碧。朔吹飘夜香，繁霜滋晓白。 
欲为万里赠，杳杳山水隔。寒英坐销落，何用慰远客。古



   卷353_12 【南中荣橘柚】柳宗元 

橘柚怀贞质，受命此炎方。密林耀朱绿，晚岁有馀芳。 
殊风限清汉，飞雪滞故乡。攀条何所叹，北望熊与湘。知



   卷353_13 【红蕉】柳宗元 

晚英值穷节，绿润含朱光。以兹正阳色，窈窕凌清霜。 
远物世所重，旅人心独伤。回晖眺林际，摵摵无遗芳。主



   卷353_14 【巽公院五咏·净土堂】柳宗元 

结习自无始，沦溺穷苦源。流形及兹世，始悟三空门。 
华堂开净域，图像焕且繁。清泠焚众香，微妙歌法言。 
稽首愧导师，超遥谢尘昏。主



   卷353_15 【巽公院五咏·曲讲堂】柳宗元 

寂灭本非断，文字安可离。曲堂何为设，高士方在斯。 
圣默寄言宣，分别乃无知。趣中即空假，名相与谁期。 
愿言绝闻得，忘意聊思惟。主



   卷353_16 【巽公院五咏·禅堂】柳宗元 

发地结菁茅，团团抱虚白。山花落幽户，中有忘机客。 
涉有本非取，照空不待析。万籁俱缘生，窅然喧中寂。 
心境本洞如，鸟飞无遗迹。主



   卷353_17 【巽公院五咏·芙蓉亭】柳宗元 

新亭俯朱槛，嘉木开芙蓉。清香晨风远，溽彩寒露浓。 
潇洒出人世，低昂多异容。尝闻色空喻，造物谁为工。 
留连秋月晏，迢递来山钟。主



   卷353_18 【巽公院五咏·苦竹桥】柳宗元 

危桥属幽径，缭绕穿疏林。迸箨分苦节，轻筠抱虚心。 
俯瞰涓涓流，仰聆萧萧吟。差池下烟日，嘲哳鸣山禽。 
谅无要津用，栖息有馀阴。主



   卷353_19 【梅雨】柳宗元 

梅实迎时雨，苍茫值晚春。愁深楚猿夜，梦断越鸡晨。 
海雾连南极，江云暗北津。素衣今尽化，非为帝京尘。斋



   卷353_20 【零陵早春】柳宗元 

问春从此去，几日到秦原。凭寄还乡梦，殷勤入故园。知



   卷353_21 【田家三首】柳宗元 

蓐食徇所务，驱牛向东阡。鸡鸣村巷白，夜色归暮田。 
札札耒耜声，飞飞来乌鸢。竭兹筋力事，持用穷岁年。 
尽输助徭役，聊就空自眠。子孙日已长，世世还复然。知

篱落隔烟火，农谈四邻夕。庭际秋虫鸣，疏麻方寂历。 
蚕丝尽输税，机杼空倚壁。里胥夜经过，鸡黍事筵席。 
各言官长峻，文字多督责。东乡后租期，车毂陷泥泽。 
公门少推恕，鞭朴恣狼藉。努力慎经营，肌肤真可惜。 
迎新在此岁，唯恐踵前迹。古

古道饶蒺藜，萦回古城曲。蓼花被堤岸，陂水寒更绿。 
是时收获竟，落日多樵牧。风高榆柳疏，霜重梨枣熟。 
行人迷去住，野鸟竞栖宿。田翁笑相念，昏黑慎原陆。 
今年幸少丰，无厌饘与粥。古



   卷353_22 【行路难三首】柳宗元 

君不见夸父逐日窥虞渊，跳踉北海超昆仑。 
披霄决汉出沆漭，瞥裂左右遗星辰。须臾力尽道渴死。 
狐鼠蜂蚁争噬吞。北方竫人长九寸，开口抵掌更笑喧。 
啾啾饮食滴与粒，生死亦足终天年。睢盱大志小成遂， 
坐使儿女相悲怜。主

虞衡斤斧罗千山，工命采斫杙与椽。深林土剪十取一， 
百牛连鞅摧双辕。万围千寻妨道路，东西蹶倒山火焚。 
遗馀毫末不见保，躏跞涧壑何当存。群材未成质已夭， 
突兀哮豁空岩峦。柏梁天灾武库火，匠石狼顾相愁冤。 
君不见南山栋梁益稀少，爱材养育谁复论。知

飞雪断道冰成梁，侯家炽炭雕玉房。蟠龙吐耀虎喙张， 
熊蹲豹踯争低昂。攒峦丛崿射朱光，丹霞翠雾飘奇香。 
美人四向回明珰，雪山冰谷晞太阳。星躔奔走不得止， 
奄忽双燕栖虹梁。风台露榭生光饰，死灰弃置参与商。 
盛时一去贵反贱，桃笙葵扇安可当。古



   卷353_23 【闻籍田有感】柳宗元 

天田不日降皇舆，留滞长沙岁又除。
宣室无由问釐事，周南何处托成书。



   卷353_24 【跂乌词】柳宗元 

城上日出群乌飞，鸦鸦争赴朝阳枝。刷毛伸翼和且乐， 
尔独落魄今何为，无乃慕高近白日，三足妒尔令尔疾。 
无乃饥啼走道旁，贪鲜攫肉人所伤。翘肖独足下丛薄， 
口衔低枝始能跃。还顾泥涂备蝼蚁，仰看栋梁防燕雀。 
左右六翮利如刀，踊身失势不得高。支离无趾犹自免， 
努力低飞逃后患。斋



   卷353_25 【笼鹰词】柳宗元 

凄风淅沥飞严霜，苍鹰上击翻曙光。云披雾裂虹蜺断， 
霹雳掣电捎平冈。砉然劲翮翦荆棘，下攫狐兔腾苍茫。 
爪毛吻血百鸟逝，独立四顾时激昂。炎风溽暑忽然至， 
羽翼脱落自摧藏。草中狸鼠足为患，一夕十顾惊且伤。 
但愿清商复为假，拔去万累云间翔。知



   卷353_26 【放鹧鸪词】柳宗元 

楚越有鸟甘且腴，嘲嘲自名为鹧鸪。徇媒得食不复虑， 
机械潜发罹罝罦。羽毛摧折触笼籞，烟火煽赫惊庖厨。 
鼎前芍药调五味，膳夫攘腕左右视。齐王不忍觳觫牛， 
简子亦放邯郸鸠。二子得意犹念此，况我万里为孤囚。 
破笼展翅当远去，同类相呼莫相顾。斋



   卷353_27 【龟背戏】柳宗元 

长安新技出宫掖，喧喧初遍王侯宅。玉盘滴沥黄金钱， 
皎如文龟丽秋天。八方定位开神卦，六甲离离齐上下。 
投变转动玄机卑，星流霞破相参差。四分五裂势未已， 
出无入有谁能知。乍惊散漫无处所，须臾罗列已如故。 
徒言万事有盈虚，终朝一掷知胜负。修门象棋不复贵， 
魏宫妆奁世所弃。岂如瑞质耀奇文，愿持千岁寿吾君。 
庙堂巾笥非余慕，钱刀儿女徒纷纷。斋



   卷353_28 【闻黄鹂】柳宗元 

倦闻子规朝暮声，不意忽有黄鹂鸣。一声梦断楚江曲， 
满眼故园春意生。目极千里无山河，麦芒际天摇清波。 
王畿优本少赋役，务闲酒熟饶经过。此时晴烟最深处， 
舍南巷北遥相语。翻日迥度昆明飞，凌风邪看细柳翥。 
我今误落千万山，身同伧人不思还。乡禽何事亦来此， 
令我生心忆桑梓。闭声回翅归务速，西林紫椹行当熟。古



   卷353_29 【浑鸿胪宅闻歌效白纻】柳宗元 

翠帷双卷出倾城，龙剑破匣霜月明。朱唇掩抑悄无声， 
金簧玉磬宫中生。下沉秋火激太清，天高地迥凝日晶， 
羽觞荡漾何事倾。古



   卷353_30 【杨白花】柳宗元 

杨白花，风吹渡江水。坐令宫树无颜色， 
摇荡春光千万里。茫茫晓日下长秋，哀歌未断城鸦起。知



   卷353_31 【渔翁】柳宗元 

渔翁夜傍西岩宿，晓汲清湘燃楚竹。烟销日出不见人， 
欸乃一声山水绿。回看天际下中流，岩上无心云相逐。主



   卷353_32 【饮酒】柳宗元 

今夕少愉乐，起坐开清尊。举觞酹先酒，为我驱忧烦。 
须臾心自殊，顿觉天地暄。连山变幽晦，绿水函晏温。 
蔼蔼南郭门，树木一何繁。清阴可自庇，竟夕闻佳言。 
尽醉无复辞，偃卧有芳荪。彼哉晋楚富，此道未必存。知



   卷353_33 【读书】柳宗元 

幽沉谢世事，俯默窥唐虞。上下观古今，起伏千万途。 
遇欣或自笑，感戚亦以吁。缥帙各舒散，前后互相逾。 
瘴痾扰灵府，日与往昔殊。临文乍了了，彻卷兀若无。 
竟夕谁与言，但与竹素俱。倦极便倒卧，熟寐乃一苏。 
欠伸展肢体，吟咏心自愉。得意适其适，非愿为世儒。 
道尽即闭口，萧散捐囚拘。巧者为我拙，智者为我愚。 
书史足自悦，安用勤与劬。贵尔六尺躯，勿为名所驱。知



   卷353_34 【感遇二首（永州作）】柳宗元 

西陆动凉气，惊乌号北林。栖息岂殊性，集枯安可任。 
鸿鹄去不返，勾吴阻且深。徒嗟日沉湎，丸鼓骛奇音。 
东海久摇荡，南风已駸駸。坐使青天暮，小星愁太阴。 
众情嗜奸利，居货捐千金。危根一以振，齐斧来相寻。 
揽衣中夜起，感物涕盈襟。微霜众所践，谁念岁寒心。斋

旭日照寒野，pL斯起蒿莱。啁啾有馀乐，飞舞西陵隈。 
回风旦夕至，零叶委陈荄。所栖不足恃，鹰隼纵横来。知



   卷353_35 【咏史】柳宗元 

燕有黄金台，远致望诸君。嗛嗛事强怨，三岁有奇勋。 
悠哉辟疆理，东海漫浮云。宁知世情异，嘉谷坐熇焚。 
致令委金石，谁顾蠢蠕群。风波欻潜构，遗恨意纷纭。 
岂不善图后，交私非所闻。为忠不顾内，晏子亦垂文。古



   卷353_36 【咏三良】柳宗元 

束带值明后，顾盼流辉光。一心在陈力，鼎列夸四方。 
款款效忠信，恩义皎如霜。生时亮同体，死没宁分张。 
壮躯闭幽隧，猛志填黄肠。殉死礼所非，况乃用其良。 
霸基弊不振，晋楚更张皇。疾病命固乱，魏氏言有章。 
从邪陷厥父，吾欲讨彼狂。主



   卷353_37 【咏荆轲】柳宗元 

燕秦不两立，太子已为虞。千金奉短计，匕首荆卿趋。 
穷年徇所欲，兵势且见屠。微言激幽愤，怒目辞燕都。 
朔风动易水，挥爵前长驱。函首致宿怨，献田开版图。 
炯然耀电光，掌握罔正夫。造端何其锐，临事竟趑趄。 
长虹吐白日，仓卒反受诛。按剑赫凭怒，风雷助号呼。 
慈父断子首，狂走无容躯。夷城芟七族，台观皆焚污。 
始期忧患弭，卒动灾祸枢。秦皇本诈力，事与桓公殊。 
奈何效曹子，实谓勇且愚。世传故多谬，太史征无且。知



   卷353_38 【掩役夫张进骸】柳宗元 

生死悠悠尔，一气聚散之。偶来纷喜怒，奄忽已复辞。 
为役孰贱辱，为贵非神奇。一朝纩息定，枯朽无妍媸。 
生平勤皂枥，剉秣不告疲。既死给槥椟，葬之东山基。 
奈何值崩湍，荡析临路垂。髐然暴百骸，散乱不复支。 
从者幸告余，眷之涓然悲。猫虎获迎祭，犬马有盖帷。 
伫立唁尔魂，岂复识此为。畚锸载埋瘗，沟渎护其危。 
我心得所安，不谓尔有知。掩骼著春令，兹焉适其时。 
及物非吾事，聊且顾尔私。古



   卷353_39 【省试观庆云图诗】柳宗元 

设色既成象，卿云示国都。九天开秘祉，百辟赞嘉谟。 
抱日依龙衮，非烟近御炉。高标连汗漫，迥望接虚无。 
裂素荣光发，舒华瑞色敷。恒将配尧德，垂庆代河图。古



   卷353_40 【春怀故园】柳宗元 

九扈鸣已晚，楚乡农事春。悠悠故池水，空待灌园人。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十四 
 
   
　 
　

　
 　



   卷354_1 【团扇歌】刘禹锡 

团扇复团扇，奉君清暑殿。秋风入庭树，从此不相见。 
上有乘鸾女，苍苍虫网遍。明年入怀袖，别是机中练。主



   卷354_2 【宜城歌】刘禹锡 

野水绕空城，行尘起孤驿。荒台侧生树，石碣阳镌额。 
靡靡度行人，温风吹宿麦。斋



   卷354_3 【顺阳歌】刘禹锡 

朝辞官军驿，前望顺阳路。野水啮荒坟，秋虫镂宫树。 
曾闻天宝末，胡马西南骛。城守鲁将军，拔城从此去。古



   卷354_4 【莫瑶歌】刘禹锡 

莫瑶自生长，名字无符籍。市易杂鲛人，婚姻通木客。 
星居占泉眼，火种开山脊。夜渡千仞谿，含沙不能射。知



   卷354_5 【度桂岭歌】刘禹锡 

桂阳岭，下下复高高。人稀鸟兽骇，地远草木豪。 
寄言迁金子，知余歌者劳。主



   卷354_6 【插田歌】刘禹锡 

冈头花草齐，燕子东西飞。田塍望如线，白水光参差。 
农妇白纻裙，农父绿蓑衣。齐唱郢中歌，嘤伫如竹枝。 
但闻怨响音，不辨俚语词。时时一大笑，此必相嘲嗤。 
水平苗漠漠，烟火生墟落。黄犬往复还，赤鸡鸣且啄。 
路旁谁家郎，乌帽衫袖长。自言上计吏，年幼离帝乡。 
田夫语计吏，君家侬定谙。一来长安道，眼大不相参。 
计吏笑致辞，长安真大处。省门高轲峨，侬入无度数。 
昨来补卫士，唯用筒竹布。君看二三年，我作官人去。知



   卷354_7 【葡萄歌（一作蒲桃）】刘禹锡 

野田生葡萄，缠绕一枝高。移来碧墀下，张王日日高。 
分岐浩繁缛，修蔓蟠诘曲。扬翘向庭柯，意思如有属。 
为之立长檠，布濩当轩绿。米液溉其根，理疏看渗漉。 
繁葩组绶结，悬实珠玑蹙。马乳带轻霜，龙鳞曜初旭。 
有客汾阴至，临堂瞪双目。自言我晋人，种此如种玉。 
酿之成美酒，令人饮不足。为君持一斗，往取凉州牧。主



   卷354_8 【蛮子歌】刘禹锡 

蛮语钩輈音，蛮衣斑斓布。熏狸掘沙鼠，时节祠盘瓠。 
忽逢乘马客，恍若惊麏顾。腰斧上高山，意行无旧路。斋



   卷354_9 【马嵬行】刘禹锡 

绿野扶风道，黄尘马嵬驿。路边杨贵人，坟高三四尺。 
乃问里中儿，皆言幸蜀时。军家诛戚族，天子舍妖姬。 
群吏伏门屏，贵人牵帝衣。低回转美目，风日为无晖。 
贵人饮金屑，倏忽舜英暮。平生服杏丹，颜色真如故。 
属车尘已远，里巷来窥觑。共爱宿妆妍，君王画眉处。 
履綦无复有，履组光未灭。不见岩畔人，空见凌波袜。 
邮童爱踪迹，私手解鞶结。传看千万眼，缕绝香不歇。 
指环照骨明，首饰敌连城。将入咸阳市，犹得贾胡惊。主



   卷354_10 【百花行】刘禹锡 

长安百花时，风景宜轻薄。无人不沽酒，何处不闻乐。 
春风连夜动，微雨凌晓濯。红焰出墙头，雪光映楼角。 
繁紫韵松竹，远黄绕篱落。临路不胜愁，轻烟去何托。 
满庭荡魂魄，照庑成丹渥。烂熳簇颠狂，飘零劝行乐。 
时节易晼晚，清阴覆池阁。唯有安石榴，当轩慰寂寞。古



   卷354_11 【壮士行】刘禹锡 

阴风振寒郊，猛虎正咆哮。徐行出烧地，连吼入黄茅。 
壮士走马去，镫前弯玉弰。叱之使人立，一发如铍交。 
悍睛忽星堕，飞血溅林梢。彪炳为我席，膻腥充我庖。 
里中欣害除，贺酒纷呶号。明日长桥上，倾城看斩蛟。斋



   卷354_12 【苦雨行】刘禹锡 

悠悠飞走情，同乐在阳和。岁中三百日，常恐风雨多。 
天人信遐远，时节易蹉跎。洞房有明烛，无乃酣且歌。古



   卷354_13 【华山歌】刘禹锡 

洪垆作高山，元气鼓其橐。俄然神功就，峻拔在寥廓。 
灵迹露指爪，杀气见棱角。凡木不敢生，神仙聿来托。 
天资帝王宅，以我为关钥。能令下国人，一见换神骨。 
高山固无限，如此方为岳。丈夫无特达，虽贵犹碌碌。斋



   卷354_14 【抛球乐词】刘禹锡 

五彩绣团圆，登君玳瑁筵。最宜红烛下，偏称落花前。 
上客如先起，应须赠一船。春早见花枝，朝朝恨发迟。 
及看花落后，却忆未开时。幸有抛球乐，一杯君莫辞。斋



   卷354_15 【华清词（一作华清宫词）】刘禹锡 

日出骊山东，裴回照温泉。楼台影玲珑，稍稍开白烟。 
言昔太上皇，常居此祈年。风中闻清乐，往往来列仙。 
翠华入五云，紫气归上玄。哀哀生人泪，泣尽弓剑前。 
圣道本自我，凡情徒颙然。小臣感玄化，一望青冥天。主



   卷354_16 【送春曲三首】刘禹锡 

春向晚，春晚思悠哉。风云日已改，花叶自相催。 
漠漠空中去，何时天际来。斋

春已暮，冉冉如人老，映叶见残花，连天是青草。 
可怜桃与李，从此同桑枣。知

春景去，此去何时回。游人千万恨，落日上高台。 
寂寞繁花尽，流莺归莫来。斋



   卷354_17 【初夏曲三首】刘禹锡 

铜壶方促夜，斗柄暂南回。稍嫌单衣重，初怜北户开。 
西园花已尽，新月为谁来。古

时节过繁华，阴阴千万家。巢禽命子戏，园果坠枝斜。 
寂寞孤飞蝶，窥丛觅晚花。主

绿水风初暖，青林露早晞。麦陇雉朝雊，桑野人暮归。 
百舌悲花尽，平芜来去飞。古



   卷354_18 【捣衣曲】刘禹锡 

爽砧应秋律，繁杵含凄风。一一远相续，家家音不同。 
户庭凝露清，伴侣明月中。长裾委襞积，轻珮垂璁珑。 
汗馀衫更馥，钿移麝半空。报寒惊边雁，促思闻候虫。 
天狼正芒角，虎落定相攻。盈箧寄何处，征人如转蓬。斋



   卷354_19 【畬田行】刘禹锡 

何处好畬田，团团缦山腹。钻龟得雨卦，上山烧卧木。 
惊麏走且顾，群雉声咿喔。红焰远成霞，轻煤飞入郭。 
风引上高岑，猎猎度青林。青林望靡靡，赤光低复起。 
照潭出老蛟，爆竹惊山鬼。夜色不见山，孤明星汉间。 
如星复如月，俱逐晓风灭。本从敲石光，遂至烘天热。 
下种暖灰中，乘阳拆牙孽。苍苍一雨后，苕颖如云发。 
巴人拱手吟，耕耨不关心。由来得地势，径寸有馀金。斋



   卷354_20 【鶗鴂吟】刘禹锡 

朝阳有鸣凤，不闻千万祀。鶗鴂催众芳，晨间先入耳。 
秋风白露晞，从是尔啼时。如何上春日，唧唧满庭飞。古



   卷354_21 【观云篇】刘禹锡 

兴云感阴气，疾足如见机。晴来意态行，有若功成归。 
葱茏含晚景，洁白凝秋晖。夜深度银汉，漠漠仙人衣。知



   卷354_22 【养鸷词】刘禹锡 

养鸷非玩形，所资击鲜力。少年昧其理，日日哺不息。 
探雏网黄口，旦暮有馀食。宁知下鞲时，翅重飞不得。 
毰毸止林表，狡兔自南北。饮啄既已盈，安能劳羽翼。知



   卷354_23 【别友人后得书因以诗赠】刘禹锡 

前时送君去，挥手青门桥。路转不相见，犹闻马萧萧。 
今得出关书，行程日已遥。春还迟君至，共结芳兰苕。主



   卷354_24 【送华阴尉张苕赴邕府使幕（张即燕公之孙，顷坐事除名）】刘禹锡 

昔忝南宫郎，往来东观频。尝披燕公传，耸若窥三辰。 
翊圣崇国本，像贤正朝伦。高视缅今古，清风夐无邻。 
兰锜照通衢，一家十朱轮。酂国嗣侯绝，韦卿世业贫。 
夫子承大名，少年振芳尘。青袍仙掌下，矫首凌烟旻。 
公冶本非罪，潘郎一为民。风霜苦摇落，坚白无缁磷。 
一旦逢良时，天光烛幽沦。重为长裾客，佐彼观风臣。 
分野穷禹画，人烟过虞巡。不言此行远，所乐相知新。 
雨起巫山阳，鸟鸣湘水滨。离筵出苍莽，别曲多悲辛。 
今朝一杯酒，明日千里人。从此孤舟去，悠悠天海春。古



   卷354_25 【送湘阳熊判官孺登府罢归钟陵因寄呈江西裴中丞二十三兄】刘禹锡 

射策志未就，从事岁云除。箧留马卿赋，袖有刘弘书。 
忽见夏木深，怅然忆吾庐。复持州民刺，归谒专城居。 
君家诚易知，胜绝倾里闾。人言北郭生，门有卿相舆。 
钟陵霭千里，带郭西江水。朱槛照河宫，旗亭绿云里。 
前年初缺守，慎简由宸扆。临轩弄郡章，得人方付此。 
是时左冯翊，天下第一理。贵臣持牙璋，优诏发青纸。 
迎风奸吏免，先令疲人喜。何武劾腐儒，陈蕃礼高士。 
昔升君子堂，腰下绶犹黄。汾阴有宝气，赤堇多奇铓。 
束简下曲台，佩鞬来历阳。绮筵陪一笑，兰室袭馀芳。 
风水忽异势，江湖遂相忘。因君倘借问，为话老沧浪。知



   卷354_26 【送韦秀才道冲赴制举】刘禹锡 

惊禽一辞巢，栖息无少安。秋扇一离手，流尘蔽霜纨。 
故侣不可追，凉风日已寒。远逢杜陵士，别尽平生欢。 
逐客无印绶，楚江多芷兰。因居暇时游，长铗不复弹。 
阅书南轩霁，縆瑟清夜阑。万境身外寂，一杯腹中宽。 
伊昔玄宗朝，冬卿冠鸳鸾。肃穆升内殿，从容领儒冠。 
游夏无措词，阳秋垂不刊。至今群玉府，学者空纵观。 
世人希德门，揭若攀峰峦。之子尚明训，锵如振琅玕。 
一旦西上书，斑衣拂征鞍。荆台宿暮雨，汉水浮春澜。 
君门起天中，多士如星攒。烟霞覆双阙，抃舞罗千官。 
清漏滴铜壶，仙厨下雕槃。荧煌仰金榜，错落濡飞翰。 
古来才杰士，所嗟遭时难。一鸣从此始，相望青云端。知



   卷354_27 【送李策秀才还湖南，因寄幕中亲故兼简衡州吕八郎中】刘禹锡 

深春风日净，昼长幽鸟鸣。仆夫前致词，门有白面生。 
摄衣相问讯，解带坐南荣。端志见眉睫，苦言发精诚。 
因出怀中文，调孤词亦清。悄如促柱弦，掩抑多不平。 
乃言本蜀士，世降岷山灵。前人秉艺文，高视来上京。 
曳绶司徒府，所从信国桢。析薪委宝林，善响继家声。 
何处翳附郭，几人思郈成。云天望乔木，风水悲流萍。 
前与计吏西，始列贡士名。森然就笔札，从试春官卿。 
帝城岐路多，万足伺晨星。茫茫风尘中，工拙同有营。 
寒女劳夜织，山苗荣寸茎。侯门方击钟，衣褐谁将迎。 
弱羽果摧颓，壮心郁怦怦。谅无蟠木容，聊复蓬累行。 
昨日讯灵龟，繇言利艰贞。当求舍拔中，必在审己明。 
誓将息薄游，焦思穷笔精。莳兰在幽渚，安得扬芬馨。 
曰余摧落者，散质负华缨。一聆苦辛词，再动伊郁情。 
身弃言不动，爱才心尚惊。恨无羊角风，使尔化北溟。 
论罢情益亲，涉旬忘归程。日携邑中客，闲眺江上城。 
昼憩命金罍，宵谈转璿衡。薰风香麈尾，月露濡桃笙。 
忽被戒羸骖，薄言事南征。火云蔚千里，旅思浩已盈。 
湘江含碧虚，衡岭浮翠晶。岂伊山水异，适与人事并。 
油幕侣昆丘，粲然叠瑶琼。庾楼见清月，孔坐多绿醽。 
复有衡山守，本自云龙庭。抗志在灵府，发越侔咸英。 
一挥出荥阳，惠彼嗤嗤氓。隼旟辞灞水，居者皆涕零。 
惟昔与伊人，交欢经宿龄。一从云雨散，滋我鄙吝萌。 
北渚不堪愁，南音谁复听。离忧若去水，浩漾无时停。 
尝闻祝融峰，上有神禹铭。古石琅玕姿，秘文螭虎形。 
圣功奠远服，神物拥休祯。贤人在其下，仿佛疑蓬瀛。 
君行历郡斋，大袂拂双旌。饰容遇朗鉴，肝鬲可以呈。 
昔日马相如，临邛坐尽倾。勉君刷羽翰，蚤取凌青冥。知



   卷354_28 【送张盥赴举诗】刘禹锡 

尔生始悬弧，我作座上宾。引箸举汤饼，祝词天麒麟。 
今成一丈夫，坎坷愁风尘。长裾来谒我，自号庐山人。 
道旧与抚孤，悄然伤我神。依依见眉睫，嘿嘿含悲辛。 
永怀同年友，追想出谷晨。三十二君子，齐飞凌烟旻。 
曲江一会时，后会已凋沦。况今三十载，阅世难重陈。 
盛时一已过，来者日日新。不如摇落树，重有明年春。 
火后见琮璜，霜馀识松筠。肃风乃独秀，武部亦绝伦。 
尔今持我诗，西见二重臣。成贤必念旧，保贵在安贫。 
清时为丞郎，气力侔陶钧。乞取斗升水，因之云汉津。斋



   卷354_29 【和州送钱侍御自宣州幕拜官便于华州觐省】刘禹锡 

五彩绣衣裳，当年正相称。春风旧关路，归去真多兴。 
兰陔行可采，莲府犹回瞪。杨家绀幰迎，谢守瑶华赠。 
御街草泛滟，台柏烟含凝。曾是平生游，无因理归乘。斋



   卷354_30 【送僧方及南谒柳员外】刘禹锡 

昔事庐山远，精舍虎溪东。朝阳照瀑水，楼阁虹霓中。 
骋望羡游云，振衣若秋蓬。旧房闭松月，远思吟江风。 
古寺历头陀，奇峰扳祝融。南登小桂岭，却望归塞鸿。 
衣裓贮文章，自言学雕虫。抢榆念陵厉，覆篑图穹崇。 
远郡多暇日，有诗访禅宫。石门耸峭绝，竹院含空濛。 
幽响滴岩溜，晴芳飘野丛。海云悬飓母，山果属狙公。 
忽忆吴兴郡，白蘋正葱茏。愿言挹风采，邈若窥华嵩。 
桂水夏澜急，火山宵焰红。三衣濡菌露，一锡飞烟空。 
勿谓翻译徒，不为文雅雄。古来赏音者，燋爨得孤桐。知



   卷354_31 【送惟良上人】刘禹锡 

高斋洒寒水，是夕山僧至。玄牝无关锁，琼书舍文字。 
灯明香满室，月午霜凝地。语到不言时，世间人尽睡。主



   卷354_32 【翠微寺有感】刘禹锡 

吾王昔游幸，离宫云际开。朱旗迎夏早，凉轩避暑来。 
汤饼赐都尉，寒冰颁上才。龙髯不可望，玉座生尘埃。斋



   卷354_33 【观柘枝舞二首】刘禹锡 

胡服何葳蕤，仙仙登绮墀。神飙猎红蕖，龙烛映金枝。 
垂带覆纤腰，安钿当妩眉。翘袖中繁鼓，倾眸溯华榱。 
燕秦有旧曲，淮南多冶词。欲见倾城处，君看赴节时。斋

山鸡临清镜，石燕赴遥津。何如上客会，长袖入华裀。 
体轻似无骨，观者皆耸神。曲尽回身处，层波犹注人。知



   卷354_34 【连州腊日观莫徭猎西山】刘禹锡 

海天杀气薄，蛮军步伍嚣。林红叶尽变，原黑草初烧。 
围合繁钲息，禽兴大旆摇。张罗依道口，嗾犬上山腰。 
猜鹰虑奋迅，惊鹿时跼跳。瘴云四面起，腊雪半空消。 
箭头馀鹄血，鞍傍见雉翘。日暮还城邑，金笳发丽谯。古



   卷354_35 【寄陕州姚中丞（时分司东都）】刘禹锡 

八月天气肃，二陵风雨收。旌旗阙下来，云日关东秋。 
禹迹想前事，汉台馀故丘。徘徊襟带地，左右帝王州。 
留滞悲昔老，恩光荣彻侯。相思望棠树，一寄商声讴。古



   卷354_36 【奉酬湖州崔郎中见寄五韵】刘禹锡 

山阳昔相遇，灼灼晨葩鲜。同游翰墨场，和乐埙篪然。 
一落名宦途，浩如乘风船。行当衰暮日，卧理淮海边。 
犹期谢病后，共乐桑榆年。古



   卷354_37 【学阮公体三首】刘禹锡 

少年负志气，信道不从时。只言绳自直，安知室可欺。 
百胜难虑敌，三折乃良医。人生不失意，焉能慕知己。知

朔风悲老骥，秋霜动鸷禽。出门有远道，平野多层阴。 
灭没驰绝塞，振迅拂华林。不因感衰节，安能激壮心。斋

昔贤多使气，忧国不谋身。目览千载事，心交上古人。 
侯门有仁义，灵台多苦辛。不学腰如磬，徒使甑生尘。知



   卷354_38 【秋晚题湖城驿池上亭】刘禹锡 

秋次池上馆，林塘照南荣。尘衣纷未解，幽思浩已盈。 
风莲坠故萼，露菊含晚英。恨为一夕客，愁听晨鸡鸣。主



   卷354_39 【贾客词】刘禹锡 

贾客无定游，所游唯利并。眩俗杂良苦，乘时取重轻。 
心计析秋毫，摇钩侔悬衡。锥刀既无弃，转化日已盈。 
邀福祷波神，施财游化城。妻约雕金钏，女垂贯珠缨。 
高赀比封君，奇货通幸卿。趋时鸷鸟思，藏镪盘龙形。 
大艑浮通川，高楼次旗亭。行止皆有乐，关梁自无征。 
农夫何为者，辛苦事寒耕。斋



   卷354_40 【调瑟词】刘禹锡 

调瑟在张弦，弦平音自足。朱弦二十五，缺一不成曲。 
美人爱高张，瑶轸再三促。上弦虽独响，下应不相属。 
日暮声未和，寂寥一枯木。却顾膝上弦，流泪难相续。斋



   卷354_41 【读张曲江集作】刘禹锡 

圣言贵忠恕，至道重观身。法在何所恨，色相斯为仁。 
良时难久恃，阴谪岂无因。寂寞韶阳庙，魂归不见人。古



   卷354_42 【偶作二首】刘禹锡 

终朝对尊酒，嗜兴非嗜甘。终日偶众人，纵言不纵谈。 
世情闲静见，药性病多谙。寄谢嵇中散，予无甚不堪。知

万卷堆床书，学者识其真。万里长江水，征夫渡要津。 
养生非但药，悟佛不因人。燕石何须辨，逢时即至珍。斋



   卷354_43 【昏镜词】刘禹锡 

昏镜非美金，漠然丧其晶。陋容多自欺，谓若他镜明。 
瑕疵既不见，妍态随意生。一日四五照，自言美倾城。 
饰带以纹绣，装匣以琼瑛。秦宫岂不重，非适乃为轻。斋



   卷354_44 【咏古二首有所寄】刘禹锡 

车音想辚辚，不见綦下尘。可怜平阳第，歌舞娇青春。 
金屋容色在，文园词赋新。一朝复得幸，应知失意人。古

寂寥照镜台，遗基古南阳。真人昔来游，翠凤相随翔。 
目成在桑野，志遂贮椒房。岂无三千女，初心不可忘。主



   卷354_45 【磨镜篇】刘禹锡 

流尘翳明镜，岁久看如漆。门前负局人，为我一磨拂。 
萍开绿池满，晕尽金波溢。白日照空心，圆光走幽室。 
山神妖气沮，野魅真形出。却思未磨时，瓦砾来唐突。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十五 
 
   
　 
　

　
 　



   卷355_1 【登司马错古城】刘禹锡 

将军将秦师，西南奠遐服。故垒清江上，苍烟晦乔木。 
登临直萧辰，周览壮前躅。堑平陈叶满，墉高秋蔓绿。 
废井抽寒菜，毁台生鲁谷。耕人得古器，宿雨多遗镞。 
楚塞郁重叠，蛮溪纷诘曲。留此数仞基，几人伤远目。古



   卷355_2 【谒柱山会禅师】刘禹锡 

我本山东人，平生多感慨。弱冠游咸京，上书金马外。 
结交当世贤，驰声溢四塞。勉修贵及早，狃捷不知退。 
锱铢扬芬馨，寻尺招瑕颣。淹留郢南都，摧颓羽翰碎。 
安能咎往事，且欲去沉痗。吾师得真如，寄在人寰内。 
哀我堕名网，有如翾飞辈。曈曈揭智烛，照使出昏昧。 
静见玄关启，歆然初心会。夙尚一何微，今得信可大。 
觉路明证入，便门通忏悔。悟理言自忘，处屯道犹泰。 
色身岂吾宝，慧性非形碍。思此灵山期，未卜何年载。斋



   卷355_3 【卧病闻常山旋师策勋宥过王泽大洽因寄李六侍郎】刘禹锡 

寂寂重寂寂，病夫卧秋斋。夜蛩思幽壁，槁叶鸣空阶。 
南国异气候，火旻尚昏霾。瘴烟跕飞羽，沴气伤百骸。 
昨闻凯歌旋，饮至酒如淮。无战陋丹水，垂仁轻槁街。 
清庙既策勋，圆丘俟燔柴。车书一以混，幽远靡不怀。 
逐客憔悴久，故乡云雨乖。禽鱼各有化，予欲问齐谐。知



   卷355_4 【善卷坛下作（在柱山上）】刘禹锡 

先生见尧心，相与去九有。斯民既已治，我得安林薮。 
道为自然贵，名是无穷寿。瑶坛在此山，识者常回首。主



   卷355_5 【武陵观火诗】刘禹锡 

楚乡祝融分，炎火常为虞。是时直突烟，发自晨炊徒。 
盲风扇其威，白昼曛阳乌。操绠不暇汲，循墙还避逾。 
怒如列缺光，迅与芬轮俱。联延掩四远，赫奕成洪炉。 
汹疑云涛翻，飒若鬼神趋。当前迎焮赩，是物同膏腴。 
金乌入梵天，赤龙游玄都。腾烟透窗户，飞焰生栾栌。 
火山摧半空，星雨洒中衢。瑶坛被髹漆，宝树攒珊瑚。 
光县与琴焦，旗亭无酒濡。市人委百货，邑令遗双凫。 
馀势下隈隩，长熛烘舳舻。吹焚照水府，炙浪愁天吴。 
灾罢云日晚，心惊视听殊。高灰辨廪庾，黑土连闉闍。 
众烬合星罗，游氛铄人肤。厚地藏宿热，遥林呈骤枯。 
火德资生人，庸可一日无。御之失其道，敲石弥天隅。 
晋库走龙剑，吴宫伤燕雏。五行有沴气，先哲垂訏谟。 
宋郑同日起，时当贤大夫。无苛自可乐，弭患非所图。 
贤守恤人瘼，临烟驻骊驹。吊场色惨忸，颜失词劬愉。 
下令蠲里布，指期轻市租。閈垣适未立，苫盖自相娱。 
山木行剪伐，江泥宜墐途。邑臣不必曾，何用征越巫。知



   卷355_6 【崔元受少府自贬所还，遗山姜花，以诗答之】刘禹锡 

故人博罗尉，遗我山姜花。采从碧海上，来自谪仙家。 
云涛润孤根，阴火照晨葩。静摇扶桑日，艳对瀛洲霞。 
世人爱芳辛，搴撷忘幽遐。传名入帝里，飞驿辞天涯。 
王济本尚味，石崇方斗奢。雕盘多不识，绮席乃增华。 
驿马损筋骨，贵人滋齿牙。顾予藜藿士，持此重咨嗟。斋



   卷355_7 【途中早发】刘禹锡 

马踏尘上霜，月明江头路。行人朝气锐，宿鸟相辞去。 
流水隔远村，缦山多红树。悠悠关塞内，往来无闲步。古



   卷355_8 【和董庶中古散调词赠尹果毅】刘禹锡 

昔听东武吟，壮年心已悲。如何今濩落，闻君辛苦辞。 
言有穷巷士，弱龄颇尚奇。读得玄女符，生当事边时。 
借名游侠窟，结客幽并儿。往来长楸间，能带双鞬驰。 
崩腾天宝末，尘暗燕南垂。爟火入咸阳，诏征神武师。 
是时占军幕，插羽扬金羁。万夫列辕门，观射中戟支。 
誓当雪国雠，亲爱从此辞。中宵倚长剑，起视蚩尤旗。 
介马晨萧萧，阵云竟天涯。阴风猎白草，旗槊光参差。 
勇气贯中肠，视身忽如遗。生擒白马将，虏骑不敢追。 
贵臣上战功，名姓随意移。终岁肌骨苦，他人印累累。 
谒者既清宫，诸侯各罢戏。上将赐甲第，门戟不可窥。 
眦血下沾襟，天高问无期。却寻故乡路，孤影空相随。 
行逢里中旧，扑樕昔所嗤。一言合侯王，腰佩黄金龟。 
问我何自苦，可怜真数奇。迟回顾徒御，得色悬双眉。 
翻然悟世途，抚己昧所宜。田园已芜没，流浪江海湄。 
鸷禽毛翮摧，不见翔云姿。衰容蔽逸气，孑孑无人知。 
寂寞草玄徒，长吟下书帷。为君发哀韵，若扣瑶林枝。 
有客识其真，潺湲涕交颐。饮尔一杯酒，陶然足自怡。主



   卷355_9 【望衡山】刘禹锡 

东南倚盖卑，维岳资柱石。前当祝融居，上拂朱鸟翮。 
青冥结精气，磅礴宣地脉。还闻肤寸阴，能致弥天泽。斋



   卷355_10 【游桃源一百韵】刘禹锡 

沅江清悠悠，连山郁岑寂。回流抱绝巘，皎镜含虚碧。 
昏旦递明媚，烟岚分委积。香蔓垂绿潭，暴龙照孤碛。 
渊明著前志，子骥思远蹠。寂寂无何乡，密尔天地隔。 
金行太元岁，渔者偶探赜。寻花得幽踪，窥洞穿暗隙。 
依微闻鸡犬，豁达值阡陌。居人互将迎，笑语如平昔。 
广乐虽交奏，海禽心不怿。挥手一来归，故溪无处觅。 
绵绵五百载，市朝几迁革。有路在壶中，无人知地脉。 
皇家感至道，圣祚自天锡。金阙传本枝，玉函留宝历。 
禁山开秘宇，复户洁灵宅。蕊检香氛氲，醮坛烟幂幂。 
我来尘外躅，莹若朝星析。崖转对翠屏，水穷留画鹢。 
三休俯乔木，千级扳峭壁。旭日闻撞钟，彩云迎蹑屐。 
遂登最高顶，纵目还楚泽。平湖见草青，远岸连霞赤。 
幽寻如梦想，绵思属空阒。夤缘且忘疲，耽玩近成癖。 
清猿伺晓发，瑶草凌寒坼。祥禽舞葱茏，珠树摇玓瓅。 
羽人顾我笑，劝我税归轭。霓裳何飘飖，童颜洁白皙。 
重岩是藩屏，驯鹿受羁靮。楼居弥清霄，萝茑成翠帟。 
仙翁遗竹杖，王母留桃核。姹女飞丹砂，青童护金液。 
宝气浮鼎耳，神光生剑脊。虚无天乐来，僁窣鬼兵役。 
丹丘肃朝礼，玉札工紬绎。枕中淮南方，床下阜乡舄。 
明灯坐遥夜，幽籁听淅沥。因话近世仙，耸然心神惕。 
乃言瞿氏子，骨状非凡格。往事黄先生，群儿多侮剧。 
謷然不屑意，元气贮肝膈。往往游不归，洞中观博弈。 
言高未易信，犹复加诃责。一旦前致辞，自云仙期迫。 
言师有道骨，前事常被谪。如今三山上，名字在真籍。 
悠然谢主人，后岁当来觌。言毕依庭树，如烟去无迹。 
观者皆失次，惊追纷络绎。日暮山径穷，松风自萧槭。 
适逢修蛇见，瞋目光激射。如严三清居，不使恣搜索。 
唯馀步纲势，八趾在沙砾。至今东北隅，表以坛上石。 
列仙徒有名，世人非目击。如何庭庑际，白日振飞翮。 
洞天岂幽远，得道如咫尺。一气无死生，三光自迁易。 
因思人间世，前路何狭窄。瞥然此生中，善祝期满百。 
大方播群类，秀气肖翕辟。性静本同和，物牵成阻厄。 
是非斗方寸，荤血昏精魄。遂令多夭伤，犹喜见斑白。 
喧喧车马驰，苒苒桑榆夕。共安缇绣荣，不悟泥途适。 
纷吾本孤贱，世叶在逢掖。九流宗指归，百氏旁捃摭。 
公卿偶慰荐，乡曲缪推择。居安白社贫，志傲玄纁辟。 
功名希自取，簪组俟扬历。书府蚤怀铅，射宫曾发的。 
起草香生帐，坐曹乌集柏。赐燕聆箫韶，侍祠阅琮璧。 
尝闻履忠信，可以行蛮貊。自述希古心，忘恃干时画。 
巧言忽成锦，苦志徒食蘖。平地生峰峦，深心有矛戟。 
层波一震荡，弱植忽沦溺。北渚吊灵均，长岑思亭伯。 
祸来昧几兆，事去空叹息。尘累与时深，流年随漏滴。 
才能疑木雁，报施迷夷跖。楚奏絷钟仪，商歌劳甯戚。 
禀生非悬解，对镜方感激。自从婴网罗，每事问龟策。 
王正降雷雨，环玦赐迁斥。倘伏夷平人，誓将依羽客。 
买山构精舍，领徒开讲席。冀无身外忧，自有闲中益。 
道芽期日就，尘虑乃冰释。且欲遗姓名，安能慕竹帛。 
长生尚学致，一溉岂虚掷。芝朮资糇粮，烟霞拂巾帻。 
黄石履看堕，洪崖肩可拍。聊复嗟蜉蝣，何烦哀虺蜴。 
青囊既深味，琼葩亦屡摘。纵无西山资，犹免长戚戚。古



   卷355_11 【客有为余话登天坛遇雨之状，因以赋之】刘禹锡 

清晨登天坛，半路逢阴晦。疾行穿雨过，却立视云背。 
白日照其上，风雷走于内。滉漾雪海翻，槎牙玉山碎。 
蛟龙露鬐鬣，神鬼含变态。万状互生灭，百音以繁会。 
俯观群动静，始觉天宇大。山顶自晶明，人间已滂沛。 
豁然重昏敛，涣若春冰溃。反照入松门，瀑流飞缟带。 
遥光泛物色，馀韵吟天籁。洞府撞仙钟，村墟起夕霭。 
却见山下侣，已如迷世代。问我何处来，我来云雨外。古



   卷355_12 【秋江早发】刘禹锡 

轻阴迎晓日，霞霁秋江明。草树含远思，襟杯有馀清。 
凝睇万象起，朗吟孤愤平。渚鸿未矫翼，而我已遐征。 
因思市朝人，方听晨鸡鸣。昏昏恋衾枕，安见元气英。 
纳爽耳目变，玩奇筋骨轻。沧洲有奇趣，浩然吾将行。斋



   卷355_13 【有僧言罗浮事，因为诗以写之】刘禹锡 

君言罗浮上，容易见九垠。渐高元气壮，汹涌来翼身。 
夜宿最高峰，瞻望浩无邻。海黑天宇旷，星辰来逼人。 
是时当朏魄，阴物恣腾振。日光吐鲸背，剑影开龙鳞。 
倏若万马驰，旌旗耸奫沦。又如广乐奏，金石含悲辛。 
疑其有巨灵，怪物尽来宾。阴阳迭用事，乃俾夜作晨。 
咿喔天鸡鸣，扶桑色昕昕。赤波千万里，涌出黄金轮。 
下视生物息，霏如隙中尘。醯鸡仰瓮口，亦谓云汉津。 
世人信耳目，方寸度大钧。安知视听外，怪愕不可陈。 
悠悠想大方，此乃杯水滨。知小天地大，安能识其真。知



   卷355_14 【裴祭酒尚书见示春归城南青松坞别墅…高侍郎之什命同作】刘禹锡 

早宦阅人事，晚怀生道机。时从学省出，独望郊园归。 
野彴度春水，山花映岩扉。石头解金章，林下步绿薇。 
青松郁成坞，修竹盈尺围。吟风起天籁，蔽日无炎威。 
危径盘羊肠，连甍耸翚飞。幽谷响樵斧，澄潭环钓矶。 
因高见帝城，冠盖扬光辉。白云难持寄，清韵投所希。 
二公如长离，比翼翔太微。含情谢林壑，酬赠骈珠玑。 
顾予久郎潜，愁寂对芳菲。一闻丘中趣，再抚黄金徽。知



   卷355_15 【和河南裴尹侍郎宿斋天平寺诣九龙祠祈雨二十韵】刘禹锡 

有事九龙庙，洁斋梵王祠。玉箫何时绝，碧树空凉飔。 
吏散埃壒息，月高庭宇宜。重城肃穆闭，涧水潺湲时。 
人稀夜复闲，虑静境亦随。缅怀断鳌足，凝想乘鸾姿。 
朱明盛农节，膏泽方愆期。瞻言五灵瑞，能救百谷萎。 
咿喔晨鸡鸣，阑干斗柄垂。修容谒神像，注意陈正词。 
惊飙起泓泉，若调雷雨师。黑烟耸鳞甲，洒液如棼丝。 
丰隆震天衢，列缺挥火旗。炎空忽凄紧，高溜悬绠縻。 
生物已滂沛，湿云稍离披。丹霞启南陆，白水含东菑。 
熙熙飞走适，蔼蔼草树滋。浮光动宫观，远思盈川坻。 
吴公敏于政，谢守工为诗。商山有病客，言贺舒庞眉。主



   卷355_16 【冬夜宴河中李相公中堂命筝歌送酒】刘禹锡 

朗朗鹍鸡弦，华堂夜多思。帘外雪已深，座中人半醉。 
翠蛾发清响，曲尽有馀意。酌我莫忧狂，老来无逸气。斋



   卷355_17 【重至衡阳伤柳仪曹】刘禹锡 

忆昨与故人，湘江岸头别。我马映林嘶，君帆转山灭。 
马嘶循古道，帆灭如流电。千里江蓠春，故人今不见。古



   卷355_18 【谪居悼往二首】刘禹锡 

邑邑何邑邑，长沙地卑湿。楼上见春多，花前恨风急。 
猿愁肠断叫，鹤病翘趾立。牛衣独自眠，谁哀仲卿泣。知

郁郁何郁郁，长安远如日。终日念乡关，燕来鸿复还。 
潘岳岁寒思，屈平憔悴颜。殷勤望归路，无雨即登山。斋



   卷355_19 【有獭吟】刘禹锡 

有獭得嘉鱼，自谓天见怜。先祭不敢食，捧鳞望青玄。 
人立寒沙上，心专眼悁悁。渔翁以为妖，举块投其咽。 
呼儿贯鱼归，与獭同烹煎。关关黄金鹗，大翅摇江烟。 
下见盈寻鱼，投身擘洪连。攫拏隐鳞去，哺雏林岳巅。 
鸱乌欲伺隙，遥噪莫敢前。长居青云路，弹射无由缘。 
何地无江湖，何水无鲔鳣。天意不宰割，菲祭徒虔虔。 
空馀知礼重，载在淹中篇。斋



   卷355_20 【白太守行】刘禹锡 

闻有白太守，抛官归旧谿。苏州十万户，尽作婴儿啼。 
太守驻行舟，阊门草萋萋。挥袂谢啼者，依然两眉低。 
朱户非不崇，我心如重狴。华池非不清，意在寥廓栖。 
夸者窃所怪，贤者默思齐。我为太守行，题在隐起珪。主



   卷355_21 【乐天寄洛下新诗，兼喜微之欲到，因以抒怀也】刘禹锡 

松间风未起，万叶不自吟。池上月未来，清辉同夕阴。 
宫徵不独运，埙篪自相寻。一从别乐天，诗思日已沉。 
吟君洛中作，精绝百炼金。乃知孤鹤情，月露为知音。 
微之从东来，威凤鸣归林。羡君先相见，一豁平生心。知



   卷355_22 【月夜忆乐天兼寄微之（一作月夜寄微之，忆乐天）】刘禹锡 

今宵帝城月，一望雪相似。遥想洛阳城，清光正如此。 
知君当此夕，亦望镜湖水。展转相忆心，月明千万里。主



   卷355_23 【早夏郡中书事】刘禹锡 

水禽渡残月，飞雨洒高城。华堂对嘉树，帘庑含晓清。 
拂镜整危冠，振衣步前楹。将吏俨成列，簿书纷来萦。 
言下辨曲直，笔端破交争。虚怀询病苦，怀律操剽轻。 
阍吏告无事，归来解簪缨。高帘覆朱阁，忽尔闻调笙。知



   卷355_24 【酬乐天七月一日夜即事见寄】刘禹锡 

夜树风韵清，天河云彩轻。故苑多露草，隔城闻鹤鸣。 
摇落从此始，别离含远情。闻君当是夕，倚瑟吟商声。 
外物岂不足，中怀向谁倾。秋来念归去，同听嵩阳笙。知



   卷355_25 【令狐相公见示赠竹二十韵仍命继和】刘禹锡 

高人必爱竹，寄兴良有以。峻节可临戎，虚心宜待士。 
众芳信妍媚，威凤难栖止。遂于鼙鼓间，移植东南美。 
封以梁国土，浇之浚泉水。得地色不移，凌空势方起。 
新青排故叶，馀纷笼疏理。犹复隔墙藩，何因出尘滓。 
兹辰去前蔽，永日劳瞪视。槭槭林已成，荧荧玉相似。 
规摹起心匠，洗涤在颐指。曲直既了然，孤高何卓尔。 
垂梢覆内屏，迸笋侵前戺。妓席拂云鬓，宾阶荫珠履。 
抱琴恣闲玩，执卷堪斜倚。露下悬明珰，风来韵清徵。 
坚贞贯四候，标格殊百卉。岁晚当自知，繁华岂云比。 
古诗无赠竹，高唱从此始。一听清瑶音，峥然长在耳。主



   卷355_26 【和令狐相公晚泛汉江书怀寄洋州崔侍郎阆州高舍人二曹长】刘禹锡 

雨过远山出，江澄暮霞生。因浮济川舟，遂作适野行。 
郊树映缇骑，水禽避红旌。田夫捐畚锸，织妇窥柴荆。 
古岸夏花发，遥林晚蝉清。沿洄方玩境，鼓角已登城。 
部内有良牧，望中寄深情。临觞念佳期，泛瑟动离声。 
寂寞一病士，夙昔接群英。多谢谪仙侣，几时还玉京。古



   卷355_27 【和乐天洛城春齐梁体八韵】刘禹锡 

帝城宜春入，游人喜意长。草生季伦谷，花出莫愁坊。 
断云发山色，轻风漾水光。楼前戏马地，树下斗鸡场。 
白头自为侣，绿酒亦满觞。潘园观种植，谢墅阅池塘。 
至闲似隐逸，过老不悲伤。相问焉功德，银黄游故乡。斋



   卷355_28 【洛中早春赠乐天】刘禹锡 

漠漠复霭霭，半晴将半阴。春来自何处，无迹日以深。 
韶嫩冰后木，轻盈烟际林。藤生欲有托，柳弱不自任。 
花意已含蓄，鸟言尚沉吟。期君当此时，与我恣追寻。 
翻愁烂熳后，春暮却伤心。主



   卷355_29 【和乐天宴李周美中丞宅池上赏樱桃花】刘禹锡 

樱桃千万枝，照耀如雪天。王孙宴其下，隔水疑神仙。 
宿露发清香，初阳动暄妍。妖姬满髻插，酒客折枝传。 
同此赏芳月，几人有华筵。杯行勿遽辞，好醉逸三年。主



   卷355_30 【酬乐天闻新蝉见赠】刘禹锡 

碧树鸣蝉后，烟云改容光。瑟然引秋气，芳草日夜黄。 
夹道喧古槐，临池思垂杨。离人下忆泪，志士激刚肠。 
昔闻阻山川，今听同匡床。人情便所遇，音韵岂殊常。 
因之比笙竽，送我游醉乡。知



   卷355_31 【和乐天秋凉闲卧】刘禹锡 

暑退人体轻，雨馀天色改。荷珠贯索断，竹粉残妆在。 
高僧扫室请，逸客登楼待。槐柳渐萧疏，闲门少光彩。主



   卷355_32 【酬乐天咏老见示】刘禹锡 

人谁不愿老，老去有谁怜。身瘦带频减，发稀冠自偏。 
废书缘惜眼，多炙为随年。经事还谙事，阅人如阅川。 
细思皆幸矣，下此便翛然。莫道桑榆晚，微霞尚满天。主



   卷355_33 【岁夜咏怀】刘禹锡 

弥年不得意，新岁又如何。念昔同游者，而今有几多。 
以闲为自在，将寿补蹉跎。春色无情故，幽居亦见过。斋



   卷355_34 【酬牛相公独饮偶醉寓言见示】刘禹锡 

宫漏夜丁丁，千门闭霜月。华堂列红烛，丝管静中发。 
歌眉低有思，舞体轻无骨。主人启酡颜，酣畅浃肌发。 
犹思城外客，阡陌不可越。春意日夕深，此欢无断绝。斋



   卷355_35 【萋兮吟】刘禹锡 

天涯浮云生，争蔽日月光。穷巷秋风起，先摧兰蕙芳。 
万货列旗亭，恣心注明珰。名高毁所集，言巧智难防。 
勿谓行大道，斯须成太行。莫吟萋兮什，徒使君子伤。斋



   卷355_36 【韩十八侍御见示岳阳楼别窦司直诗…自述故足成六十二韵】刘禹锡 

楚望何苍然，曾澜七百里。孤城寄远目，一写无穷已。 
荡漾浮天盖，四环宣地理。积涨在三秋，混成非一水。 
冬游见清浅，春望多洲沚。云锦远沙明，风烟青草靡。 
火星忽南见，月硖方东迤。雪波西山来，隐若长城起。 
独专朝宗路，驶悍不可止。支川让其威，蓄缩至南委。 
熊武走蛮落，潇湘来奥鄙。炎蒸动泉源，积潦搜山趾。 
归往无旦夕，包含通远迩。行当白露时，眇视秋光里。 
曙色未昭晰，露华遥斐舋。浩尔神骨清，如观混元始。 
北风忽震荡，惊浪迷津涘。怒激鼓铿訇，蹙成山岿硊。 
鹍鹏疑变化，罔象何恢诡。嘘吸写楼台，腾骧露鬐尾。 
景移群动息，波静繁音弭。明月出中央，青天绝纤滓。 
素光淡无际，绿静平如砥。空影渡鹓鸿，秋声思芦苇。 
鲛人弄机杼，贝阙骈红紫。珠蛤吐玲珑，文鳐翔旖旎。 
水乡吴蜀限，地势东南庳。翼轸粲垂精，衡巫屹环峙。 
名雄七泽薮，国辨三苗氏。唐羿断修蛇，荆王惮青兕。 
秦狩迹犹在，虞巡路从此。轩后奏宫商，骚人咏兰芷。 
茅岭潜相应，橘洲傍可指。郭璞验幽经，罗含著前纪。 
观津戚里族，按道侯家子。联袂登高楼，临轩笑相视。 
假守亦高卧，墨曹正垂耳。契阔话凉温，壶觞慰迁徙。 
地偏山水秀，客重杯盘侈。红袖花欲然，银灯昼相似。 
兴酣更抵掌，乐极同启齿。笔锋不能休，藻思一何绮。 
伊余负微尚，夙昔惭知己。出入金马门，交结青云士。 
袭芳践兰室，学古游槐市。策慕宋前军，文师汉中垒。 
陋容昧俯仰，孤志无依倚。卫足不如葵，漏川空叹蚁。 
幸逢万物泰，独处穷途否。锻翮重叠伤，兢魂再三褫。 
蘧瑗亦屡化，左丘犹有耻。桃源访仙宫，薜服祠山鬼。 
故人南台旧，一别如弦矢。今朝会荆峦，斗酒相宴喜。 
为余出新什，笑抃随伸纸。晔若观五色，欢然臻四美。 
委曲风涛事，分明穷达旨。洪韵发华钟，凄音激清徵。 
羊濬要共和，江淹多杂拟。徒欲仰高山，焉能追逸轨。 
湘洲路四达，巴陵城百雉。何必颜光禄，留诗张内史。斋



   卷355_37 【和郴州杨侍郎玩郡斋紫薇花十四韵】刘禹锡 

几年丹霄上，出入金华省。暂别万年枝，看花桂阳岭。 
南方足奇树，公府成佳境。绿阴交广除，明艳透萧屏。 
雨馀人吏散，燕语帘栊静。懿此含晓芳，翛然忘簿领。 
紫茸垂组缕，金缕攒锋颖。露溽暗传香，风轻徐就影。 
苒弱多意思，从容占光景。得地在侯家，移根近仙井。 
开尊好凝睇，倚瑟仍回颈。游蜂驻彩冠，舞鹤迷烟顶。 
兴生红药后，爱与甘棠并。不学夭桃姿，浮荣在俄顷。斋



   卷355_38 【春日寄杨八唐州二首】刘禹锡 

淮西春草长，淮水逶迤光。燕入新村落，人耕旧战场。 
可怜行春守，立马看斜桑。古

漠漠淮上春，莠苗生故垒。梨花方城路，荻笋萧陂水。 
高斋有谪仙，坐啸清风起。主



   卷355_39 【酬冯十七舍人宿卫赠别五韵】刘禹锡 

少年为别日，隋宫杨柳阴。白首相逢处，巴江烟浪深。 
使星上三蜀，春雨沾衣襟。王程促速意，夜语殷勤心。 
却归天上去，遗我云间音。主



   卷355_40 【酬湖州崔郎中见寄】刘禹锡 

风筝吟秋空，不肖指爪声。高人灵府间，律吕伴咸英。 
昔年与兄游，文似马长卿。今来寄新诗，乃类陶渊明。 
磨砻老益智，吟咏闲弥精。岂非山水乡，荡漾神机清。 
渚烟蕙兰动，溪雨虹蜺生。冯君虚上舍，待余乘兴行。知



   卷355_41 【秋日书怀寄河南王尹】刘禹锡 

公府想无事，西池秋水清。去年为狎客，永日奉高情。 
况有台上月，如闻云外笙。不知桑落酒，今岁与谁倾。主



   卷355_42 【酬留守牛相公宫城早秋寓言见寄】刘禹锡 

晓月映宫树，秋光起天津。凉风稍动叶，宿露未生尘。 
星气尚芳丽，旷望感心神。挥毫成逸韵，开閤迟来宾。 
摆去将相印，渐为逍遥身。如招后房宴，却要白头人。主



   卷355_43 【海阳十咏·吏隐亭】刘禹锡 

结构得奇势，朱门交碧浔。外来始一望，写尽平生心。 
日轩漾波影，月砌镂松阴。几度欲归去，回眸情更深。斋



   卷355_44 【海阳十咏·切云亭】刘禹锡 

迥破林烟出，俯窥石潭空。波摇杏梁日，松韵碧窗风。 
隔水生别岛，带桥如断虹。九疑南面事，尽入寸眸中。古



   卷355_45 【海阳十咏·云英潭】刘禹锡 

芳幄覆云屏，石奁开碧镜。支流日飞洒，深处自疑莹。 
潜去不见迹，清音常满听。有时病朝酲，来此心神醒。知



   卷355_46 【海阳十咏·玄览亭】刘禹锡 

潇洒青林际，夤缘碧潭隈。淙流冒石下，轻波触砌回。 
香风逼人度，幽花覆水开。故令无四壁，晴夜月光来。主



   卷355_47 【海阳十咏·裴溪（时御史已遇新恩）】刘禹锡 

楚客忆关中，疏溪想汾水。萦纡非一曲，意态如千里。 
倒影罗文动，微波笑颜起。君今赐环归，何人承玉趾。斋



   卷355_48 【海阳十咏·飞练瀑】刘禹锡 

晶晶掷岩端，洁光如可把。琼枝曲不折，云片晴犹下。 
石坚激清响，叶动承馀洒。前时明月中，见是银河泻。古



   卷355_49 【海阳十咏·蒙池】刘禹锡 

潆渟幽壁下，深净如无力。风起不成文，月来同一色。 
地灵草木瘦，人远烟霞逼。往往疑列仙，围棋在岩侧。知



   卷355_50 【海阳十咏·棼丝瀑】刘禹锡 

飞流透嵌隙，喷洒如丝棼。含晕迎初旭，翻光破夕曛。 
馀波绕石去，碎响隔溪闻。却望琼沙际，逶迤见脉分。主



   卷355_51 【海阳十咏·双溪】刘禹锡 

流水绕双岛，碧溪相并深。浮花拥曲处，远影落中心。 
闲鹭久独立，曝龟惊复沉。蘋风有时起，满谷箫韶音。斋



   卷355_52 【海阳十咏·月窟】刘禹锡 

溅溅漱幽石，注入团圆处。有如常满杯，承彼清夜露。 
岩曲月斜照，林寒春晚煦。游人不敢触，恐有蛟龙护。古



   卷355_53 【武夫词】刘禹锡 

武夫何洸洸，衣紫袭绛裳。借问胡为尔，列校在鹰扬。 
依倚将军势，交结少年场。探丸害公吏，抽刃妒名倡。 
家产既不事，顾盼自生光。酣歌高楼上，袒裼大道傍。 
昔为编户人，秉耒甘哺糠。今来从军乐，跃马饫膏粱。 
犹思风尘起，无种取侯王。主



   卷355_54 【虎丘寺路宴】刘禹锡 

青林虎丘寺，林际翠微路。立见山僧来，遥从鸟飞处。 
兹峰沦宝玉，千载惟丘墓。埋剑人空传，凿山龙已去。 
扪萝披翳荟，路转夕阴遽。虎啸崖谷寒，猿鸣松杉暮。 
徘徊北楼上，海江穷一顾。日映千里帆，鸦归万家树。 
暂因惬所适，果得捐外虑。庭暗栖还云，檐香滴甘露。 
久迷空寂理，多为声华故。永欲投此山，馀生岂能误。斋



   卷355_55 【缺题】刘禹锡 

故人日已远，窗下尘满琴。坐对一樽酒，恨多无力斟。 
幕疏萤色迥，露重月华深。万境与群籁，此时情岂任。古



   卷355_56 【晚步扬子游南塘望沙尾】刘禹锡 

淮海多夏雨，晓来天始晴。萧条长风至，千里孤云生。 
卑湿久喧浊，搴开偶虚清。客游广陵郡，晚出临江城。 
郊外绿杨阴，江中沙屿明。归帆翳尽日，去棹闻遗声。 
乡国殊渺漫，羁心目悬旌。悠然京华意，怅望怀远程。 
薄暮大山上，翩翩双鸟征。主



   卷355_57 【和浙西李大夫晚下北固山喜径松成阴怅然怀古…和依本韵】刘禹锡 

一辞温室树，几见武昌柳。荀谢年何少，韦平望已久。 
种松夹石道，纡组临沙阜。目览帝王州，心存股肱守。 
叶动惊彩翰，波澄见赪首。晋宋齐梁都，千山万江口。 
烟散隋宫出，涛来海门吼。风俗太伯馀，衣冠永嘉后。 
江长天作限，山固壤无朽。自古称佳丽，非贤谁奄有。 
八元邦族盛，万石门风厚。天柱揭东溟，文星照北斗。 
高亭一骋望，举酒共为寿。因赋咏怀诗，远寄同心友。 
禁中晨夜直，江左东西偶。将手握兵符，儒腰盘贵绶。 
颁条风有自，立事言无苟。农野闻让耕，军人不使酒。 
用材当构厦，知道宁窥牖。谁谓青云高，鹏飞终背负。斋



   卷355_58 【始至云安寄兵部韩侍郎中书白舍人二公近曾远守故有属焉】刘禹锡 

天外巴子国，山头白帝城。波清蜀栜尽，云散楚台倾。 
迅濑下哮吼，两岸势争衡。阴风鬼神过，暴雨蛟龙生。 
硖断见孤邑，江流照飞甍。蛮军击严鼓，笮马引双旌。 
望阙遥拜舞，分庭备将迎。铜符一以合，文墨纷来萦。 
暮色四山起，愁猿数处声。重关群吏散，静室寒灯明。 
故人青霞意，飞舞集蓬瀛。昔曾在池籞，应知鱼鸟情。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十六 
 
   
　 
　

　
 　



   卷356_1 【更衣曲】刘禹锡 

博山炯炯吐香雾，红烛引至更衣处。夜如何其夜漫漫， 
邻鸡未鸣寒雁度。庭前雪压松桂丛，廊下点点悬纱笼。 
满堂醉客争笑语，嘈囋琵琶青幕中。斋



   卷356_2 【桃源行】刘禹锡 

渔舟何招招，浮在武陵水。拖纶掷饵信流去， 
误入桃源行数里。清源寻尽花绵绵，踏花觅径至洞前。 
洞门苍黑烟雾生，暗行数步逢虚明。俗人毛骨惊仙子， 
争来致词何至此。须臾皆破冰雪颜，笑言委曲问人间。 
因嗟隐身来种玉，不知人世如风烛。筵羞石髓劝客餐， 
灯爇松脂留客宿。鸡声犬声遥相闻，晓色葱笼开五云。 
渔人振衣起出户，满庭无路花纷纷。翻然恐失乡县处， 
一息不肯桃源住。桃花满溪水似镜，尘心如垢洗不去。 
仙家一出寻无踪，至今流水山重重。知



   卷356_3 【洞庭秋月行】刘禹锡 

洞庭秋月生湖心，层波万顷如熔金。孤轮徐转光不定， 
游气濛濛隔寒镜。是时白露三秋中，湖平月上天地空。 
岳阳楼头暮角绝，荡漾已过君山东。山城苍苍夜寂寂， 
水月逶迤绕城白。荡桨巴童歌竹枝，连樯估客吹羌笛。 
势高夜久阴力全，金气肃肃开星躔。浮云野马归四裔， 
遥望星斗当中天。天鸡相呼曙霞出，敛影含光让朝日。 
日出喧喧人不闲，夜来清景非人间。知



   卷356_4 【九华山歌】刘禹锡 

奇峰一见惊魂魄，意想洪炉始开辟。疑是九龙夭矫欲攀天， 
忽逢霹雳一声化为石，不然何至今，悠悠亿万年， 
气势不死如腾屳。云含幽兮月添冷，月凝晖兮江漾影。 
结根不得要路津，迥秀长在无人境。轩皇封禅登云亭， 
大禹会计临东溟。乘樏不来广乐绝，独与猿鸟愁青荧。 
君不见敬亭之山黄索漠，兀如断岸无棱角。 
宣城谢守一首诗，遂使声名齐五岳。九华山，九华山， 
自是造化一尤物，焉能籍甚乎人间。古



   卷356_5 【泰娘歌】刘禹锡 

泰娘家本阊门西，门前绿水环金堤。有时妆成好天气， 
走上皋桥折花戏。风流太守韦尚书，路傍忽见停隼旟。 
斗量明珠鸟传意，绀幰迎入专城居。长鬟如云衣似雾， 
锦茵罗荐承轻步。舞学惊鸿水榭春，歌传上客兰堂暮。 
从郎西入帝城中，贵游簪组香帘栊。低鬟缓视抱明月， 
纤指破拨生胡风。繁华一旦有消歇，题剑无光履声绝。 
洛阳旧宅生草莱，杜陵萧萧松柏哀。妆奁虫网厚如茧， 
博山炉侧倾寒灰。蕲州刺史张公子，白马新到铜驼里。 
自言买笑掷黄金，月堕云中从此始。安知鵩鸟座隅飞， 
寂寞旅魂招不归。秦嘉镜有前时结，韩寿香销故箧衣。 
山城少人江水碧，断雁哀猿风雨夕。朱弦已绝为知音， 
云鬓未秋私自惜。举目风烟非旧时，梦寻归路多参差。 
如何将此千行泪，更洒湘江斑竹枝。主



   卷356_6 【龙阳县歌】刘禹锡 

县门白日无尘土，百姓县前挽鱼罟。主人引客登大堤， 
小儿纵观黄犬怒。鹧鸪惊鸣绕篱落，橘柚垂芳照窗户。 
沙平草绿见吏稀，寂历斜阳照县鼓。主



   卷356_7 【墙阴歌】刘禹锡 

白日左右浮天潢，朝晡影入东西墙。昔为儿童在阴戏， 
当时意小觉日长。东邻侯家吹笙簧，随阴促促移象床。 
西邻田舍乏糟糠，就影汲汲舂黄粱。因思九州四海外， 
家家只占墙阴内。莫言墙阴数尺间，老却主人如等闲。 
君看眼前光阴促，中心莫学太行山。古



   卷356_8 【踏潮歌】刘禹锡 

屯门积日无回飙，沧波不归成踏潮。轰如鞭石矻且摇， 
亘空欲驾鼋鼍桥。惊湍蹙缩悍而骄，大陵高岸失岧峣。 
四边无阻音响调，背负元气掀重霄。介鲸得性方逍遥， 
仰鼻嘘吸扬朱翘。海人狂顾迭相招，罽衣髽首声哓哓。 
征南将军登丽谯，赤旗指麾不敢嚣。翌日风回沴气消， 
归涛纳纳景昭昭。乌泥白沙复满海，海色不动如青瑶。知



   卷356_9 【白鹭儿】刘禹锡 

白鹭儿，最高格。毛衣新成雪不敌，众禽喧呼独凝寂。 
孤眠芊芊草，久立潺潺石。前山正无云，飞去入遥碧。主



   卷356_10 【平齐行二首】刘禹锡 

胡尘昔起蓟北门，河南地属平卢军。貂裘代马绕东岳， 
峄阳孤桐削为角。地形十二虏意骄，恩泽含容历四朝。 
鲁人皆解带弓箭，齐人不复闻箫韶。今朝天子圣神武， 
手握玄符平九土。初哀狂童袭故事，文告不来方振怒。 
去秋诏下诛东平，官军四合犹婴城。春来群乌噪且惊， 
气如坏山堕其庭。牙门大将有刘生，夜半射落欃枪星。 
帐中虏血流满地，门外三军舞连臂。驿骑函首过黄河， 
城中无贼天气和。朝廷侍郎来慰抚，耕夫满野行人歌。知

泰山沉寇六十年，旅祭不享生愁烟。今逢圣君欲封禅， 
神使阴兵来助战。妖气扫尽河水清，日观杲杲卿云见。 
开元皇帝东封时，百神受职争奔驰。千钧猛簴顺流下， 
洪波涵淡浮熊罴。侍臣燕公秉文笔，玉检告天无愧词。 
当今睿孙承圣祖，岳神望幸河宗舞。青门大道属车尘， 
共待葳蕤翠华举。斋



   卷356_11 【送裴处士应制举诗】刘禹锡 

裴生久在风尘里，气劲言高少知己。注书曾学郑司农， 
历国多于孔夫子。往年访我到连州，无穷绝境终日游。 
登山雨中试蜡屐，入洞夏里披貂裘。白帝城边又相遇， 
敛翼三年不飞去。忽然结束如秋蓬，自称对策明光宫。 
人言策中说何事，掉头不答看飞鸿。彤庭翠松迎晓日， 
凤衔金榜云间出。中贵腰鞭立倾酒，宰臣委佩观摇笔。 
古称射策如弯弧，一发偶中何时无。由来草泽无忌讳， 
努力满挽当亨衢。忆得当年识君处，嘉禾驿后联墙住。 
垂钩钓得王馀鱼，踏芳共登苏小墓。此事今同梦想间， 
相看一笑且开颜。老大希逢旧邻里，为君扶病到方山。古



   卷356_12 【三乡驿楼伏睹玄宗望女几山诗，小臣斐然有感】刘禹锡 

开元天子万事足，唯惜当时光景促。三乡陌上望仙山， 
归作霓裳羽衣曲。仙心从此在瑶池，三清八景相追随。 
天上忽乘白云去，世间空有秋风词。古



   卷356_13 【城西行】刘禹锡 

城西簇簇三叛族，叛者为谁蔡吴蜀。中使提刀出禁来， 
九衢车马轰如雷。临刑与酒杯未覆，雠家白官先请肉。 
守吏能然董卓脐，饥乌来觇桓玄目。城西人散泰阶平， 
雨洗血痕春草生。斋



   卷356_14 【武昌老人说笛歌】刘禹锡 

武昌老人七十馀，手把庾令相问书。自言少小学吹笛， 
早事曹王曾赏激。往年镇戍到蕲州，楚山萧萧笛竹秋。 
当时买材恣搜索，典却身上乌貂裘。古苔苍苍封老节， 
石上孤生饱风雪。商声五音随指发，水中龙应行云绝。 
曾将黄鹤楼上吹，一声占尽秋江月。如今老去语尤迟， 
音韵高低耳不知。气力已微心尚在，时时一曲梦中吹。古



   卷356_15 【西山兰若试茶歌】刘禹锡 

山僧后檐茶数丛，春来映竹抽新茸。宛然为客振衣起， 
自傍芳丛摘鹰觜。斯须炒成满室香，便酌砌下金沙水。 
骤雨松声入鼎来，白云满碗花徘徊。悠扬喷鼻宿酲散， 
清峭彻骨烦襟开。阳崖阴岭各殊气，未若竹下莓苔地。 
炎帝虽尝未解煎，桐君有箓那知味。新芽连拳半未舒， 
自摘至煎俄顷馀。木兰沾露香微似，瑶草临波色不如。 
僧言灵味宜幽寂，采采翘英为嘉客。不辞缄封寄郡斋， 
砖井铜炉损标格。何况蒙山顾渚春，白泥赤印走风尘。 
欲知花乳清泠味，须是眠云跂石人。主



   卷356_16 【聚蚊谣】刘禹锡 

沉沉夏夜兰堂开，飞蚊伺暗声如雷。嘈然欻起初骇听， 
殷殷若自南山来。喧腾鼓舞喜昏黑，昧者不分听者惑。 
露花滴沥月上天，利觜迎人著不得。我躯七尺尔如芒， 
我孤尔众能我伤。天生有时不可遏，为尔设幄潜匡床。 
清商一来秋日晓，羞尔微形饲丹鸟。古



   卷356_17 【百舌吟】刘禹锡 

晓星寥落春云低，初闻百舌间关啼。花树满空迷处所， 
摇动繁英坠红雨。笙簧百啭音韵多，黄鹂吞声燕无语。 
东方朝日迟迟升，迎风弄景如自矜。数声不尽又飞去， 
何许相逢绿杨路。绵蛮宛转似娱人，一心百舌何纷纷。 
酡颜侠少停歌听，坠珥妖姬和睡闻。可怜光景何时尽， 
谁能低回避鹰隼。廷尉张罗自不关，潘郎挟弹无情损。 
天生羽族尔何微，舌端万变乘春晖。南方朱鸟一朝见， 
索漠无言蒿下飞。斋



   卷356_18 【飞鸢操】刘禹锡 

鸢飞杳杳青云里，鸢鸣萧萧风四起。旗尾飘扬势渐高， 
箭头砉划声相似。长空悠悠霁日悬，六翮不动凝风烟。 
游鹍翔雁出其下，庆云清景相回旋。忽闻饥乌一噪聚， 
瞥下云中争腐鼠。腾音砺吻相喧呼，仰天大吓疑鹓雏。 
畏人避犬投高处，俯啄无声犹屡顾。青鸟自爱玉山禾， 
仙禽徒贵华亭露。朴樕危巢向暮时，毰毸饱腹蹲枯枝。 
游童挟弹一麾肘，臆碎羽分人不悲。天生众禽各有类， 
威凤文章在仁义。鹰隼仪形蝼蚁心，虽能戾天何足贵。主



   卷356_19 【秋萤引】刘禹锡 

汉陵秦苑遥苍苍，陈根腐叶秋萤光。夜空寥寂金气净， 
千门九陌飞悠扬。纷纶晖映互明灭，金炉星喷镫花发。 
露华洗濯清风吹，低昂不定招摇垂。高丽罘罳照珠网， 
斜历璇题舞罗幌。曝衣楼上拂香裙，承露台前转仙掌。 
槐市诸生夜读书，北窗分明辨鲁鱼。行子东山起征思， 
中郎骑省悲秋气。铜雀人归自入帘，长门帐开来照泪。 
谁言向晦常自明，儿童走步娇女争。天生有光非自衒， 
远近低昂暗中见。撮蚊妖鸟亦夜起，翅如车轮而已矣。知



   卷356_20 【伤秦姝行】刘禹锡 

长安二月花满城，插花女儿弹银筝。南宫仙郎下朝晚， 
曲头驻马闻新声。马蹄逶迟心荡漾，高楼已远犹频望。 
此时意重千金轻，鸟传消息绀轮迎。芳筵银烛一相见， 
浅笑低鬟初目成。蜀弦铮摐指如玉，皇帝弟子韦家曲。 
青牛文梓赤金簧，玫瑰宝柱秋雁行。敛蛾收袂凝清光， 
抽弦缓调怨且长。八鸾锵锵渡银汉，九雏威凤鸣朝阳。 
曲终韵尽意不足，馀思悄绝愁空堂。从郎镇南别城阙， 
楼船理曲潇湘月。冯夷蹁跹舞渌波，鲛人出听停绡梭。 
北池含烟瑶草短。万松亭下清风满。秦声一曲此时闻， 
岭泉呜咽南云断。来自长陵小市东，蕣华零落瘴江风。 
侍儿掩泣收银甲，鹦鹉不言愁玉笼。博山炉中香自灭， 
镜奁尘暗同心结。从此东山非昔游，长嗟人与弦俱绝。古



   卷356_21 【竞渡曲】刘禹锡 

沅江五月平堤流，邑人相将浮彩舟。灵均何年歌已矣， 
哀谣振楫从此起。杨桴击节雷阗阗，乱流齐进声轰然。 
蛟龙得雨鬐鬣动，螮蝀饮河形影联。刺史临流褰翠帏， 
揭竿命爵分雄雌。先鸣馀勇争鼓舞，未至衔枚颜色沮。 
百胜本自有前期，一飞由来无定所。风俗如狂重此时， 
纵观云委江之湄。彩旂夹岸照蛟室，罗袜凌波呈水嬉。 
曲终人散空愁暮，招屈亭前水东注。古



   卷356_22 【翰林白二十二学士见寄诗一百篇，因以答贶】刘禹锡 

吟君遗我百篇诗，使我独坐形神驰。玉琴清夜人不语， 
琪树春朝风正吹。郢人斤斫无痕迹，仙人衣裳弃刀尺。 
世人方内欲相寻，行尽四维无处觅。古



   卷356_23 【忆春草（春草，乐天舞妓名）】刘禹锡 

忆春草，处处多情洛阳道。金谷园中见日迟， 
铜驼陌上迎风早。河南大君频出难，只得池塘十步看。 
府门闭后满街月，几处游人草头歇。馆娃宫外姑苏台， 
郁郁芊芊拨不开。无风自偃君知否，西子裙裾曾拂来。斋



   卷356_24 【乐天寄忆旧游，因作报白君以答】刘禹锡 

报白君，别来已渡江南春。江南春色何处好， 
燕子双飞故官道。春城三百七十桥，夹岸朱楼隔柳条。 
丫头小儿荡画桨，长袂女郎簪翠翘。郡斋北轩卷罗幕， 
碧池逶迤绕画阁。池边绿竹桃李花，花下舞筵铺彩霞。 
吴娃足情言语黠，越客有酒巾冠斜。坐中皆言白太守， 
不负风光向杯酒。酒酣襞笺飞逸韵，至今传在人人口。 
报白君，相思空望嵩丘云。其奈钱塘苏小小， 
忆君泪点石榴裙。主



   卷356_25 【两如何诗谢裴令公赠别二首】刘禹锡 

一言一顾重，重何如。今日陪游清洛苑，昔年别入承明庐。古

一东一西别，别何如。终期大冶再熔炼，愿托扶摇翔碧虚。斋



   卷356_26 【唐侍御寄游道林岳麓二寺诗并沈中丞姚员外所和见征继作】刘禹锡 

湘西古刹双蹲蹲，群峰朝拱如骏奔。青松步障深五里， 
龙宫黯黯神为阍。高殿呀然压苍巘，俯瞰长江疑欲吞。 
橘洲泛浮金实动，水郭缭绕朱楼鶱。语馀百响入天籁， 
众奇引步轻翩翻。泉清石布博棋子，萝密鸟韵如簧言。 
回廊架险高且曲，新径穿林明复昏。浅流忽浊山兽过， 
古木半空天火痕。星使双飞出禁垣，元侯饯之游石门。 
紫髯翼从红袖舞，竹风松雪香温黁。远持清琐照巫峡， 
一戛惊断三声猿。灵山会中身不预，吟想峭绝愁精魂。 
恨无黄金千万饼，布地买取为丘园。知



   卷356_27 【将赴汝州，途出浚下，留辞李相公】刘禹锡 

长安旧游四十载，鄂渚一别十四年。后来富贵已零落， 
岁寒松柏犹依然。初逢贞元尚文主，云阙天池共翔舞。 
相看却数六朝臣，屈指如今无四五。夷门天下之咽喉， 
昔时往往生疮疣。联翩旧相来镇压，四海吐纳皆通流。 
久别凡经几多事，何由说得平生意。千思万虑尽如空， 
一笑一言真可贵。世间何事最殷勤，白头将相逢故人。 
功成名遂会归老，请向东山为近邻。知



   卷356_28 【平蔡州三首】刘禹锡 

蔡州城中众心死，妖星夜落照壕水。汉家飞将下天来， 
马箠一挥门洞开。贼徒崩腾望旗拜，有若群蛰惊春雷。 
狂童面缚登槛车，太白夭矫垂捷书。相公从容来镇抚， 
常侍郊迎负文弩。四人归业闾里间，小儿跳浪健儿舞。古

汝南晨鸡喔喔鸣，城头鼓角音和平。路傍老人忆旧事， 
相与感激皆涕零。老人收泣前致辞，官军入城人不知。 
忽惊元和十二载，重见天宝承平时。知

九衢车马浑浑流，使臣来献淮西囚。四夷闻风失匕箸， 
天子受贺登高楼。妖童擢发不足数，血污城西一抔土。 
南峰无火楚泽间，夜行不锁穆陵关。策勋礼毕天下泰， 
猛士按剑看恒山。知



   卷356_29 【送僧仲剬东游兼寄呈灵澈上人】刘禹锡 

释子道成神气闲，住持曾上清凉山。晴空礼拜见真像， 
金毛五髻卿云间。西游长安隶僧籍，本寺门前曲江碧。 
松间白月照宝书，竹下香泉洒瑶席。前时学得经论成， 
奔驰象马开禅扃。高筵谈柄一麾拂，讲下门徒如醉醒。 
旧闻南方多长老，次第来入荆门道。荆州本自重弥天， 
南朝塔庙犹依然。宴坐东阳枯树下，经行居止故台边。 
忽忆遗民社中客，为我衡阳驻飞锡。讲罢同寻相鹤经， 
闲来共蜡登山屐。一旦扬眉望沃州，自言王谢许同游。 
凭将杂拟三十首，寄与江南汤慧休。斋



   卷356_30 【观棋歌送儇师西游】刘禹锡 

长沙男子东林师，闲读艺经工弈棋。有时凝思如入定， 
暗覆一局谁能知。今年访予来小桂，方袍袖中贮新势。 
山人无事秋日长，白昼懵懵眠匡床。因君临局看斗智， 
不觉迟景沉西墙。自从仙人遇樵子，直到开元王长史。 
前身后身付馀习，百变千化无穷已。初疑磊落曙天星， 
次见搏击三秋兵。雁行布陈众未晓，虎穴得子人皆惊。 
行尽三湘不逢敌，终日饶人损机格。自言台阁有知音， 
悠然远起西游心。商山夏木阴寂寂，好处徘徊驻飞锡。 
忽思争道画平沙，独笑无言心有适。蔼蔼京城在九天， 
贵游豪士足华筵。此时一行出人意，赌取声名不要钱。古



   卷356_31 【吐绶鸟词】刘禹锡 

越山有鸟翔寥廓，嗉中天绶光若若。越人偶见而奇之， 
因名吐绶江南知。四明天姥神仙地，朱鸟星精钟异气。 
赤玉雕成彪炳毛，红绡翦出玲珑翅。湖烟始开山日高， 
迎风吐绶盘花绦。临波似染琅琊草，映叶疑开阿母桃。 
花红草绿人间事，未若灵禽自然贵。鹤吐明珠暂报恩， 
鹊衔金印空为瑞。春和秋霁野花开，玩景寻芳处处来。 
翠幕雕笼非所慕，珠丸柘弹莫相猜。栖月啼烟凌缥缈， 
高林先见金霞晓。三山仙路寄遥情，刷羽扬翘欲上征。 
不学碧鸡依井络，愿随青鸟向层城。太液池中有黄鹄， 
怜君长向高枝宿。如何一借羊角风，来听箫韶九成曲。知



   卷356_32 【八月十五日夜桃源玩月】刘禹锡 

尘中见月心亦闲，况是清秋仙府间。凝光悠悠寒露坠， 
此时立在最高山。碧虚无云风不起，山上长松山下水。 
群动翛然一顾中，天高地平千万里。少君引我升玉坛， 
礼空遥请真仙官。云輧欲下星斗动，天乐一声肌骨寒。 
金霞昕昕渐东上，轮欹影促犹频望。绝景良时难再并， 
他年此日应惆怅。主



   卷356_33 【送鸿举游江西】刘禹锡 

禅客学禅兼学文，出山初似无心云。从风卷舒来何处， 
缭绕巴山不得去。山州古寺好闲居，读尽龙王宫里书。 
使君滩头拣石砚，白帝城边寻野蔬。忽然登高心瞥起， 
又欲浮杯信流水。烟波浩淼鱼鸟情，东去三千三百里。 
荆门峡断无盘涡，湘平汉阔清光多。庐山雾开见瀑布， 
江西月净闻渔歌。钟陵八郡多名守，半是西方社中友。 
与师相见便谈空，想得高斋狮子吼。主



   卷356_34 【采菱行（一作采芰女）】刘禹锡 

白马湖平秋日光，紫菱如锦彩鸳翔。荡舟游女满中央， 
采菱不顾马上郎。争多逐胜纷相向，时转兰桡破轻浪。 
长鬟弱袂动参差，钗影钏文浮荡漾。笑语哇咬顾晚晖， 
蓼花缘岸扣舷归。归来共到市桥步，野蔓系船萍满衣。 
家家竹楼临广陌，下有连樯多估客。携觞荐芰夜经过， 
醉踏大堤相应歌。屈平祠下沅江水，月照寒波白烟起。 
一曲南音此地闻，长安北望三千里。主



   卷356_35 【和牛相公南溪醉歌见寄】刘禹锡 

脱屣将相守冲谦，唯于山水独不廉。枕伊背洛得胜地， 
鸣皋少室来轩檐。相形面势默指画，言下变化随顾瞻。 
清池曲榭人所致，野趣幽芳天与添。有时转入潭岛间， 
珍木如幄藤为帘。忽然便有江湖思，沙砾平浅草纤纤。 
怪石钓出太湖底，珠树移自天台尖。崇兰迎风绿泛艳， 
坼莲含露红dM襜。修廊架空远岫入，弱柳覆槛流波沾。 
渚蒲抽芽剑脊动，岸荻迸笋锥头铦。携觞命侣极永日。 
此会虽数心无厌。人皆置庄身不到，富贵难与逍遥兼。 
唯公出处得自在，决就放旷辞炎炎。座宾尽欢恣谈谑， 
愧我掉头还奋髯。能令商於多病客，亦觉自适非沉潜。斋



   卷356_36 【和浙西李大夫霜夜对月，听小童吹觱篥歌，依本韵】刘禹锡 

海门双青暮烟歇，万顷金波涌明月。侯家小儿能觱篥， 
对此清光天性发。长江凝练树无风，浏栗一声霄汉中。 
涵胡画角怨边草，萧瑟清蝉吟野丛。冲融顿挫心使指， 
雄吼如风转如水。思妇多情珠泪垂，仙禽欲舞双翅起。 
郡人寂听衣满霜，江城月斜楼影长。才惊指下繁韵息， 
已见树杪明星光。谢公高斋吟激楚，恋阙心同在羁旅。 
一奏荆人白雪歌，如闻雒客扶风邬。吴门水驿按山阴， 
文字殷勤寄意深。欲识阳陶能绝处，少年荣贵道伤心。主



   卷356_37 【叹水别白二十二（一韵至七韵）】刘禹锡 

水。至清，尽美。从一勺，至千里。利人利物， 
时行时止。道性净皆然，交情淡如此。君游金谷堤上， 
我在石渠署里。两心相忆似流波，潺湲日夜无穷已。主



   卷356_38 【同留守王仆射各赋春中一物，从一韵至七】刘禹锡 

莺。能语，多情。春将半，天欲明。始逢南陌， 
复集东城。林疏时见影，花密但闻声。营中缘催短笛， 
楼上来定哀筝。千门万户垂杨里，百转如簧烟景晴。主



   卷356_39 【伤我马词】刘禹锡 

生于碛砺善驰走，万里南来困丘阜。青菰寒菽非适口， 
病闻北风犹举首。金台已平骨空朽，投之龙渊从尔友。斋



   卷356_40 【清湘词二首】刘禹锡 

湘水流，湘水流，九疑云物至今愁。君问二妃何处所， 
零陵香草雨中收。古

斑竹枝，斑竹枝，泪痕点点寄相思。楚客欲闻瑶瑟怨， 
潇湘深夜月明时。主



   卷356_41 【和乐天春词，依忆江南曲拍为句】刘禹锡 

春去也，多谢洛城人。弱柳从风疑举袂， 
丛兰裛露似沾巾。独坐亦含嚬。斋

春过也，笑惜艳阳年。犹有桃花流水上， 
无辞竹叶醉樽前。惟待见青天。知



   卷356_42 【泽宫诗】刘禹锡 

秩秩泽宫，有的维鹄。祁祁庶士，于以干禄。 
彼鹄斯微，若止若翔。千里之差，起于毫芒。 
我矢既直，我弓既良，依于高墉，因我不臧。 
高墉伊何，维器与时。视之以心，谁谓鹄微。古



   卷356_43 【酬令狐相公六言见寄】刘禹锡 

已嗟别离太远，更被光阴苦催。吴苑燕辞人去， 
汾川雁带书来。愁吟月落犹望，忆梦天明未回。 
今日便令歌者，唱兄诗送一杯。古



   卷356_44 【答乐天临都驿见赠】刘禹锡 

北固山边波浪，东都城里风尘。 
世事不同心事，新人何似故人。知



   卷356_45 【再赠乐天】刘禹锡 

一政政官轧轧，一年年老駸駸。 
身外名何足算，别来诗且同吟。主



   卷356_46 【酬杨侍郎凭见寄】刘禹锡 

十年毛羽摧颓，一旦天书召回。 
看看瓜时欲到，故侯也好归来。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十七 
 
   
　 
　

　
 　



   卷357_1 【春有情篇】刘禹锡 

为问游春侣，春情何处寻。花含欲语意，草有斗生心。 
雨频催发色，云轻不作阴。纵令无月夜，芳兴暗中深。斋



   卷357_2 【七夕二首】刘禹锡 

河鼓灵旗动，嫦娥破镜斜。满空天是幕，徐转斗为车。 
机罢犹安石，桥成不碍槎。谁知观津女，竟夕望云涯。古

天衢启云帐，神驭上星桥。初喜渡河汉，频惊转斗杓。 
馀霞张锦幛，轻电闪红绡。非是人间世，还悲后会遥。主



   卷357_3 【边风行】刘禹锡 

边马萧萧鸣，边风满碛生。暗添弓箭力，斗上鼓鼙声。 
袭月寒晕起，吹云阴阵成。将军占气候，出号夜翻营。斋



   卷357_4 【送工部萧郎中刑部李郎中…兼中丞分命充京西京北覆粮使】刘禹锡 

霜简映金章，相辉同舍郎。天威巡虎落，星使出鸳行。 
尊俎成全策，京坻阅见粮。归来虏尘灭，画地奏明光。古



   卷357_5 【送太常萧博士弃官归养赴东都】刘禹锡 

兄弟尽鸳鸾，归心切问安。贪荣五彩服，遂挂两梁冠。 
侍膳曾调鼎，循陔更握兰。从今别君后，长忆德星看。知



   卷357_6 【送河南皇甫少尹赴绛州】刘禹锡 

祖帐临周道，前旌指晋城。午桥群吏散，亥字老人迎。 
诗酒同行乐，别离方见情。从此洛阳社，吟咏属书生。主



   卷357_7 【发华州留别张侍御】刘禹锡 

束简下延阁，买符驱短辕。同人惜分袂，结念醉芳樽。 
切切别弦急，萧萧征骑烦。临岐无限意，相视却忘言。斋



   卷357_8 【奉送家兄归王屋山隐居二首】刘禹锡 

洛阳天坛上，依稀似玉京。夜分先见日，月静远闻笙。 
云路将鸡犬，丹台有姓名。古来成道者，兄弟亦同行。古

春来山事好，归去亦逍遥。水净苔莎色，露香芝朮苗。 
登台吸瑞景，飞步翼神飙。愿荐埙篪曲，相将学玉箫。主



   卷357_9 【送王师鲁协律赴湖南使幕（即永穆公之孙）】刘禹锡 

翩翩马上郎，驱传渡三湘。橘树沙洲暗，松醪酒肆香。 
素风传竹帛，高价聘琳琅。楚水多兰芷，何人事搴芳。斋



   卷357_10 【送赵中丞自司金郎转官参山南令狐仆射幕府】刘禹锡 

绿树满褒斜，西南蜀路赊。驿门临白草，县道入黄花。 
相府开油幕，门生逐绛纱。行看布政后，还从入京华。古



   卷357_11 【送卢处士归嵩山别业】刘禹锡 

世业嵩山隐，云深无四邻。药炉烧姹女，酒瓮贮贤人。 
晚日华阴雾，秋风函谷尘。送君从此去，铃阁少谈宾。知



   卷357_12 【洛中送崔司业使君扶侍赴唐州】刘禹锡 

绿野芳城路，残春柳絮飞。风鸣骕骦马，日照老莱衣。 
洛苑鱼书至，江村雁户归。相思望淮水，双鲤不应稀。主



   卷357_13 【送李友路秀才赴举】刘禹锡 

谁怜相门子，不语望秋山。生长绮纨内，辛勤笔砚间。 
荣亲在名字，好学弃官班。伫俟明年桂，高堂开笑颜。斋



   卷357_14 【送从弟郎中赴浙西】刘禹锡 

衔命出尚书，新恩换使车。汉庭无右者，梁苑重归欤。 
又食建业水，曾依京口居。共经何限事，宾主两如初。古



   卷357_15 【送元上人归稽亭】刘禹锡 

重叠稽亭路，山僧归独行。远峰斜日影，本寺旧钟声。 
徒侣问新事，烟云怆别情。应夸乞食处，踏遍凤凰城。知



   卷357_16 【赠别君素上人诗】刘禹锡 

穷巷唯秋草，高僧独扣门。相欢如旧识，问法到无言。 
水为风生浪，珠非尘可昏。悟来皆是道，此别不销魂。主



   卷357_17 【送深法师游南岳（上人本住资圣寺）】刘禹锡 

师在白云乡，名登善法堂。十方传句偈，八部会坛场。 
飞锡无定所，宝书留旧房。唯应衔果雁，相送至衡阳。斋



   卷357_18 【赠别约师】刘禹锡 

师逢吴兴守，相伴住禅扃。春雨同栽树，秋灯对讲经。 
庐山曾结社，桂水远扬舲。话旧还惆怅，天南望柳星。古



   卷357_19 【秋日过鸿举法师寺院，便送归江陵】刘禹锡 

看画长廊遍，寻僧一径幽。小池兼鹤净，古木带蝉秋。 
客至茶烟起，禽归讲席收。浮杯明日去，相望水悠悠。知



   卷357_20 【春日退朝】刘禹锡 

紫陌夜来雨，南山朝下看。戟枝迎日动，阁影助松寒。 
瑞气转绡縠，游光泛波澜。御沟新柳色，处处拂归鞍。主



   卷357_21 【蜀先主庙（汉末谣，黄牛白腹，五铢当复）】刘禹锡 

天地英雄气，千秋尚凛然。势分三足鼎，业复五铢钱。 
得相能开国，生儿不象贤。凄凉蜀故妓，来舞魏宫前。斋



   卷357_22 【经东都安国观九仙公主旧院作】刘禹锡 

仙院御沟东，今来事不同。门开青草日，楼闭绿杨风。 
将犬升天路，披云赴月宫。武皇曾驻跸，亲问主人翁。古



   卷357_23 【观八阵图】刘禹锡 

轩皇传上略，蜀相运神机。水落龙蛇出，沙平鹅鹳飞。 
波涛无动势，鳞介避馀威。会有知兵者，临流指是非。知



   卷357_24 【八月十五日夜玩月】刘禹锡 

天将今夜月，一遍洗寰瀛。暑退九霄净，秋澄万景清。 
星辰让光彩，风露发晶英。能变人间世，翛然是玉京。主



   卷357_25 【太和戊申岁大有年诏赐百僚出城观秋稼…盛事以俟采诗者】刘禹锡 

长安铜雀鸣，秋稼与云平。玉烛调寒暑，金风报顺成。 
川原呈上瑞，恩泽赐闲行。欲反重城掩，犹闻歌吹声。斋



   卷357_26 【金陵怀古】刘禹锡 

潮满冶城渚，日斜征虏亭。蔡洲新草绿，幕府旧烟青。 
兴废由人事，山川空地形。后庭花一曲，幽怨不堪听。古



   卷357_27 【昼居池上亭独吟】刘禹锡 

日午树阴正，独吟池上亭。静看蜂教诲，闲想鹤仪形。 
法酒调神气，清琴入性灵。浩然机已息，几杖复何铭。知



   卷357_28 【分司东都蒙襄阳李司徒相公书问因以奉寄】刘禹锡 

早忝金马客，晚为商洛翁。知名四海内，多病一生中。 
举世往还尽，何人心事同。几时登岘首，恃旧揖三公。主



   卷357_29 【门下相公荣加册命，天下同欢忝沐眷私，辄感申贺】刘禹锡 

册命出宸衷，官仪自古崇。特膺平土拜，光赞格天功。 
再佩扶阳印，常乘鲍氏骢。七贤遗老在，犹得咏清风。斋



   卷357_30 【病中一二禅客见问，因以谢之】刘禹锡 

劳动诸贤者，同来问病夫。添炉烹雀舌，洒水净龙须。 
身是芭蕉喻，行须筇竹扶。医王有妙药，能乞一丸无。古



   卷357_31 【秋江晚泊】刘禹锡 

长泊起秋色，空江涵霁晖。暮霞千万状，宾鸿次第飞。 
古戍见旗迥，荒村闻犬稀。轲峨艑上客，劝酒夜相依。知



   卷357_32 【步出武陵东亭临江寓望】刘禹锡 

鹰至感风候，霜馀变林麓。孤帆带日来，寒江转沙曲。 
戍摇旗影动，津晚橹声促。月上彩霞收，渔歌远相续。主



   卷357_33 【秋日送客至潜水驿】刘禹锡 

候吏立沙际，田家连竹溪。枫林社日鼓，茅屋午时鸡。 
鹊噪晚禾地，蝶飞秋草畦。驿楼宫树近，疲马再三嘶。斋



   卷357_34 【湖州崔郎中曹长寄三癖诗自言癖在诗与琴酒…四韵以谢之】刘禹锡 

视事画屏中，自称三癖翁。管弦泛春渚，旌旆拂晴虹。 
酒对青山月，琴韵白蘋风。会书团扇上，知君文字工。古



   卷357_35 【为郎分司寄上都同舍】刘禹锡 

籍通金马门，家在铜驼陌。省闼昼无尘，宫树朝凝碧。 
荒街浅深辙，古渡潺湲石。唯有嵩丘云，堪夸早朝客。知



   卷357_36 【登陕州北楼却忆京师亲友】刘禹锡 

独上百尺楼，目穷思亦愁。初日遍露草，野田荒悠悠。 
尘息长道白，林清宿烟收。回首云深处，永怀乡旧游。主



   卷357_37 【途中早发】刘禹锡 

中庭望启明，促促事晨征。寒树鸟初动，霜桥人未行。 
水流白烟起，日上彩霞生。隐士应高枕，无人问姓名。斋



   卷357_38 【陕州河亭陪韦五大夫雪后眺望因以留别与韦有…迁贬而归】刘禹锡 

雪霁太阳津，城池表里春。河流添马颊，原色动龙鳞。 
万里独归客，一杯逢故人。登高向西望，关路正飞尘。古



   卷357_39 【城东闲游】刘禹锡 

借问池台主，多居要路津。千金买绝境，永日属闲人。 
竹径萦纡入，花林委曲巡。斜阳众客散，空锁一园春。知



   卷357_40 【罢郡归洛阳闲居】刘禹锡 

十年江海守，旦夕有归心。及此西还日，空成东武吟。 
花间数杯酒，月下一张琴。闻说功名事，依前惜寸阴。主



   卷357_41 【晚泊牛渚】刘禹锡 

芦苇晚风起，秋江鳞甲生。残霞忽变色，游雁有馀声。 
戍鼓音响绝，渔家灯火明。无人能咏史，独自月中行。斋



   卷357_42 【宿诚禅师山房题赠二首】刘禹锡 

宴坐白云端，清江直下看。来人望金刹，讲席绕香坛。 
虎啸夜林动，鼍鸣秋涧寒。众音徒起灭，心在净中观。古

不出孤峰上，人间四十秋。视身如传舍，阅世似东流。 
法为因缘立，心从次第修。中宵问真偈，有住是吾忧。主



   卷357_43 【赠澧州高大夫司马霞寓】刘禹锡 

前年牧锦城，马蹋血泥行。千里追戎首，三军许勇名。 
残兵疑鹤唳，空垒辩乌声。一误云中级，南游湘水清。斋



   卷357_44 【闻董评事疾因以书赠（董生奉内典）】刘禹锡 

繁露传家学，青莲译梵书。火风乖四大，文字废三馀。 
欹枕昼眠静，折巾秋鬓疏。武皇思视草，谁许茂陵居。古



   卷357_45 【咏庭梅寄人（一作庭梅咏寄人）】刘禹锡 

早花常犯寒，繁实常苦酸。何事上春日，坐令芳意阑。 
夭桃定相笑，游妓肯回看。君问调金鼎，方知正味难。知



   卷357_46 【德宗神武孝文皇帝挽歌二首】刘禹锡 

出震清多难，乘时播大钧。操弦调六气，挥翰动三辰。 
运偶升天日，哀深率土人。瑶池无辙迹，谁见属车尘。主

凤翣拥铭旌，威迟异吉行。汉仪陈秘器，楚挽咽繁声。 
驻綍辞清庙，凝笳背直城。唯应留内传，知是向蓬瀛。古



   卷357_47 【敬宗睿武昭愍孝皇帝挽歌三首】刘禹锡 

宝历方无限，仙期忽有涯。事亲崇汉礼，传圣法殷家。 
晚出芙蓉阙，春归棠棣华。玉轮今日动，不是画云车。知

任贤劳梦寐，登位富春秋。欲遂东人幸，宁虞杞国忧。 
长杨收羽骑，太液泊龙舟。惟有衣冠在，年年怆月游。斋

讲学金华殿，亲耕钩盾田。侍臣容谏猎，方士信求仙。 
虹影俄侵日，龙髯不上天。空馀水银海，长照夜灯前。知



   卷357_48 【文宗元圣昭献孝皇帝挽歌三首】刘禹锡 

继体三才理，承颜九族亲。禹功留海内，殷历付天伦。 
调露曲常在，秋风词尚新。本支方百代，先让棣华春。主

月落宫车动，风凄仪仗闲。路唯瞻凤翣，人尚想龙颜。 
御宇方无事，乘云遂不还。圣情悲望处，沉日下西山。古

享国十五载，升天千万年。龙镳仙路远，骑吹礼容全。 
日下初陵外，人悲旧剑前。周南有遗老，掩泪望秦川。主



   卷357_49 【故相国燕国公于司空挽歌二首】刘禹锡 

雕弓封旧国，黑弰继前功。十年镇南雍，九命作司空。 
池台乐事尽，箫鼓葬仪雄。一代英豪气，晓散白杨风。斋

阴山贵公子，来葬五陵西。前马悲无主，犹带朔风嘶。 
汉水晋山郭，襄阳白铜鞮。至今有遗爱，日暮人凄凄。知



   卷357_50 【伤丘中丞】刘禹锡 

邺下杀才子，苍茫冤气凝。枯杨映漳水，野火上西陵。 
马鬣今无所，龙门昔共登。何人为吊客，唯是有青蝇。主



   卷357_51 【河南观察使故相国袁公挽歌三首】刘禹锡 

五驱龙虎节，一入凤凰池。令尹自无喜，羊公人不疑。 
天归京兆日，叶下洞庭时。湘水秋风至，凄凉吹素旗。斋

丹旐发江皋，人悲雁亦号。湘南罢亥市，汉上改词曹。 
表墓双碑立，尊名一字褒。尝闻平楚狱，为报里门高。知

返葬三千里，荆衡达帝畿。逢人即故吏，拜奠尽沾衣。 
地得青乌相，宾惊白鹤飞。五公碑尚在，今日亦同归。斋



   卷357_52 【哭王仆射相公（名播，时兼盐铁，暴薨）】刘禹锡 

子侯一日病，滕公千载归。门庭怆已变，风物澹无辉。 
群吏谒新府，旧宾沾素衣。歌堂忽暮哭，贺雀尽惊飞。古



   卷357_53 【伤韦宾客（自工部尚书除宾客，一作伤韦宾客缜）】刘禹锡 

韦公八十馀，位至六尚书。五福唯无富，一生谁得如。 
桂枝攀最久，兰省出仍初。海内时流尽，何人动素车。知



   卷357_54 【再经故元九相公宅池上作】刘禹锡 

故池春又至，一到一伤情。雁鹜群犹下，蛙螟衣已生。 
竹丛身后长，台势雨来倾。六尺孤安在，人间未有名。主



   卷357_55 【请告东归发灞桥却寄诸僚友】刘禹锡 

征徒出灞涘，回首伤如何。故人云雨散，满目山川多。 
行车无停轨，流景同迅波。前欢渐成昔，感叹益劳歌。斋



   卷357_56 【初至长安（时自外郡再授郎官）】刘禹锡 

左迁凡二纪，重见帝城春。老大归朝客，平安出岭人。 
每行经旧处，却想似前身。不改南山色，其馀事事新。古



   卷357_57 【岁杪将发楚州呈乐天】刘禹锡 

楚泽雪初霁，楚城春欲归。清淮变寒色，远树含清晖。 
原野已多思，风霜潜减威。与君同旅雁，北向刷毛衣。知



   卷357_58 【鹤叹二首】刘禹锡 

寂寞一双鹤，主人在西京。故巢吴苑树，深院洛阳城。 
徐引竹间步，远含云外情。谁怜好风月，邻舍夜吹笙。主

丹顶宜承日，霜翎不染泥。爱池能久立，看月未成栖。 
一院春草长，三山归路迷。主人朝谒早，贪养汝南鸡。古



   卷357_59 【答白刑部闻新蝉】刘禹锡 

蝉声未发前，已自感流年。一入凄凉耳，如闻断续弦。 
晴清依露叶，晚急畏霞天。何事秋卿咏，逢时亦悄然。知



   卷357_60 【和裴相公寄白侍郎求双鹤】刘禹锡 

皎皎华亭鹤，来随太守船。青云意长在，沧海别经年。 
留滞清洛苑，裴回明月天。何如凤池上，双舞入祥烟。主



   卷357_61 【终南秋雪】刘禹锡 

南岭见秋雪，千门生早寒。闲时驻马望，高处卷帘看。 
雾散琼枝出，日斜铅粉残。偏宜曲江上，倒影入清澜。斋



   卷357_62 【和乐天早寒】刘禹锡 

雨引苔侵壁，风驱叶拥阶。久留闲客话，宿请老僧斋。 
酒瓮新陈接，书签次第排。翛然自有处，摇落不伤怀。古



   卷357_63 【曲江春望】刘禹锡 

凤城烟雨歇，万象含佳气。酒后人倒狂，花时天似醉。 
三春车马客，一代繁华地。何事独伤怀，少年曾得意。知



   卷357_64 【同乐天和微之深春二十首（同用家花车斜四韵）】刘禹锡 

何处深春好，春深万乘家。宫门皆映柳，辇路尽穿花。 
池色连天汉，城形象帝车。旌旗暖风里，猎猎向西斜。主

何处深春好，春深阿母家。瑶池长不夜，珠树正开花。 
桥峻通星渚，楼暄近日车。层城十二阙，相对日西斜。古

何处深春好，春深执政家。恩光贪捧日，贵重不看花。 
玉馔堂交印，沙堤柱碍车。多门一已闭，直道更无斜。主

何处深春好，春深大镇家。前旌光照日，后骑蹙成花。 
节院收衙队，球场簇看车。广筵歌舞散，书号夕阳斜。古

何处深春多，春深贵戚家。枥嘶无价马，庭发有名花。 
欲进宫人食，先薰命妇车。晚归长带酒，冠盖任倾斜。主

何处深春好，春深恩泽家。炉添龙脑炷，绶结虎头花。 
宾客珠成履，婴孩锦缚车。画堂帘幕外，来去燕飞斜。古

何处深春好，春深京兆家。人眉新柳叶，马色醉桃花。 
盗息无鸣鼓，朝回自走车。能令帝城外，不敢径由斜。主

何处深春好，春深刺史家。夜阑犹命乐，雨甚亦寻花。 
傲客多凭酒，新姬苦上车。公门吏散后，风摆戟衣斜。古

何处深春好，春深羽客家。芝田绕舍色，杏树满山花。 
云是淮王宅，风为列子车。古坛操简处，一径入林斜。主

何处深春好，春深小隐家。芟庭留野菜，撼树去狂花。 
醉酒一千日，贮书三十车。雉衣从露体，不敢有馀斜。古

何处深春好，春深富室家。唯多贮金帛，不拟负莺花。 
国乐呼联辔，行厨载满车。归来看理曲，灯下宝钗斜。主

何处深春好，春深豪士家。多沽味浓酒，贵买色深花。 
已臂鹰随马，连催妓上车。城南踏青处，村落逐原斜。古

何处深春好，春深贵胄家。迎呼偏熟客，拣选最多花。 
饮馔开华幄，笙歌出钿车。兴酣樽易罄，连泻酒瓶斜。主

何处深春好，春深唱第家。名传一纸榜，兴管九衢花。 
荐听诸侯乐，来随计吏车。杏园抛曲处，挥袖向风斜。古

何处深春好，春深少妇家。能偷新禁曲，自剪入时花。 
追逐同游伴，平章贵价车。从来不堕马，故遣髻鬟斜。主

何处深春好，春深幼女家。双鬟梳顶髻，两面绣裙花。 
妆坏频临镜，身轻不占车。秋千争次第，牵拽彩绳斜。古

何处深春好，春深兰若家。当香收柏叶，养蜜近梨花。 
野径宜行乐，游人尽驻车。菜园篱落短，遥见桔槔斜。主

何处深春好，春深老宿家。小栏围蕙草，高架引藤花。 
四字香书印，三乘壁画车。迟回听句偈，双树晚阴斜。古

何处深春好，春深种莳家。分畦十字水，接树两般花。 
栉比栽篱槿，咿哑转井车。可怜高处望，棋布不曾斜。主

何处深春好，春深稚子家。争骑一竿竹，偷折四邻花。 
笑击羊皮鼓，行牵犊颔车。中庭贪夜戏，不觉玉绳斜。古



   卷357_65 【赠眼医婆罗门僧】刘禹锡 

三秋伤望眼，终日哭途穷。两目今先暗，中年似老翁。 
看朱渐成碧，羞日不禁风。师有金篦术，如何为发蒙。知



   卷357_66 【海门潮别浩初师】刘禹锡 

前日过萧寺，看师上讲筵。都上礼白足，施者散金钱。 
方便无非教，经行不废禅。还知习居士，发论侍弥天。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十八 
 
   
　 
　

　
 　



   卷358_1 【始闻蝉有怀白宾客去岁白有闻蝉见寄诗…兼遣报君知之句】刘禹锡 

蝉韵极清切，始闻何处悲。人含不平意，景值欲秋时。 
此岁方晼晚，谁家无别离。君言催我老，已是去年诗。主



   卷358_2 【赠乐天】刘禹锡 

一别旧游尽，相逢俱涕零。在人虽晚达，于树似冬青。 
痛饮连宵醉，狂吟满坐听。终期抛印绶，共占少微星。斋



   卷358_3 【到郡未浃日登西楼见乐天题诗因即事以寄】刘禹锡 

湖上收宿雨，城中无昼尘。楼依新柳贵，池带乱苔青。 
云水正一望，簿书来绕身。烟波洞庭路，愧彼扁舟人。古



   卷358_4 【秋夕不寐寄乐天】刘禹锡 

洞户夜帘卷，华堂秋簟清。萤飞过池影，蛩思绕阶声。 
老枕知将雨，高窗报欲明。何人谙此景，远问白先生。知



   卷358_5 【冬日晨兴寄乐天】刘禹锡 

庭树晓禽动，郡楼残点声。灯挑红烬落，酒暖白光生。 
发少嫌梳利，颜衰恨镜明。独吟谁应和，须寄洛阳城。主



   卷358_6 【答乐天见忆】刘禹锡 

与老无期约，到来如等闲。偏伤朋友尽，移兴子孙间。 
笔底心无毒，杯前胆不豩。唯馀忆君梦，飞过武牢关。斋



   卷358_7 【和乐天诮失婢榜者】刘禹锡 

把镜朝犹在，添香夜不归。鸳鸯拂瓦去，鹦鹉透笼飞。 
不逐张公子，即随刘武威。新知正相乐，从此脱青衣。古



   卷358_8 【八月十五日夜半云开然后玩月因书一时之景寄呈乐天】刘禹锡 

半夜碧云收，中天素月流。开城邀好客，置酒赏清秋。 
影透衣香润，光凝歌黛愁。斜辉犹可玩，移宴上西楼。知



   卷358_9 【秋日书怀寄白宾客】刘禹锡 

州远雄无益，年高健亦衰。兴情逢酒在，筋力上楼知。 
蝉噪芳意尽，雁来愁望时。商山紫芝客，应不向秋悲。主



   卷358_10 【酬乐天初冬早寒见寄】刘禹锡 

乍起衣犹冷，微吟帽半欹。霜凝南屋瓦，鸡唱后园枝。 
洛水碧云晓，吴宫黄叶时。两传千里意，书札不如诗。斋



   卷358_11 【和令狐相公郡斋对紫薇花】刘禹锡 

明丽碧天霞，丰茸紫绶花。香闻荀令宅，艳入孝王家。 
几岁自荣乐，高情方叹嗟。有人移上苑，犹足占年华。古



   卷358_12 【令狐相公俯赠篇章斐然仰谢】刘禹锡 

鄂渚临流别，梁园冲雪来。旅愁随冻释，欢意待花开。 
城晓乌频起，池春雁欲回。饮和心自醉，何必管弦催。知



   卷358_13 【酬令狐相公早秋见寄】刘禹锡 

公来第四秋，乐国号无愁。军士游书肆，商人占酒楼。 
熊罴交黑槊，宾客满青油。今日文章主，梁王不姓刘。主



   卷358_14 【和令狐相公入潼关】刘禹锡 

寒光照旌节，关路晓无尘。吏谒前丞相，山迎旧主人。 
东瞻军府静，西望敕书频。心共黄河水，同升天汉津。斋



   卷358_15 【和令狐相公寻白阁老见留小饮因赠】刘禹锡 

傲士更逢酒，乐天仍对花。文章管星历，情兴占年华。 
宦达翻思退，名高却不夸。惟存浩然气，相共赏烟霞。古



   卷358_16 【酬令狐相公雪中游玄都见忆】刘禹锡 

好雪动高情，心期在玉京。人披鹤氅出，马踏象筵行。 
照耀楼台变，淋漓松桂清。玄都留五字，使入步虚声。知



   卷358_17 【和令狐相公以司空裴相见招南亭看雪四韵】刘禹锡 

重门不下关，枢务有馀闲。上客同看雪，高亭尽见山。 
瑞呈霄汉外，兴入笑言间。知是平阳会，人人带酒还。主



   卷358_18 【和郓州令狐相公春晚对花】刘禹锡 

朱门退公后，高兴对花枝。望阙无穷思，看书欲尽时。 
含芳朝竞发，凝艳晚相宜。人意殷勤惜，狂风岂得知。斋



   卷358_19 【酬令狐相公春日言怀见寄】刘禹锡 

前陪看花处，邻里近王昌。今想临戎地，旌旗出汶阳。 
营飞柳絮雪，门耀戟枝霜。东望清河水，心随艑上郎。古



   卷358_20 【途次大梁雪中奉天平令狐相公书问兼…形于短篇以申仰谢】刘禹锡 

远守宦情薄，故人书信来。共曾花下别，今独雪中回。 
纸尾得新什，眉头还暂开。此时同雁鹜，池上一徘徊。知



   卷358_21 【酬令狐相公秋怀见寄】刘禹锡 

寂寞蝉声静，差池燕羽回。秋风怜越绝，朔气想台骀。 
相去数千里，无因同一杯。殷勤望飞雁，新自塞垣来。主



   卷358_22 【酬太原令狐相公见寄】刘禹锡 

书信来天外，琼瑶满匣中。衣冠南渡远，旌节北门雄。 
鹤唳华亭月，马嘶榆塞风。山川几千里，惟有两心同。斋



   卷358_23 【酬令狐相公岁暮远怀见寄（依韵）】刘禹锡 

别侣孤鹤怨，冲天威凤归。容光一以间，梦想是耶非。 
芳讯远弥重，知音老更稀。不如湖上雁，北向整毛衣。古



   卷358_24 【酬令狐相公亲仁郭家花下即事见寄】刘禹锡 

荀令园林好，山公游赏频。岂无花下侣，远望眼中人。 
斜日渐移影，落英纷委尘。一吟相思曲，惆怅江南春。知



   卷358_25 【酬令狐相公首夏闲居书怀见寄】刘禹锡 

蕙草芳未歇，绿槐阴已成。金罍唯独酌，瑶瑟有离声。 
翔泳各殊势，篇章空寄情。应怜三十载，未变使君名。主



   卷358_26 【酬令狐相公庭前白菊花谢偶书所怀见寄】刘禹锡 

数丛如雪色，一旦冒霜开。寒蕊差池落，清香断续来。 
思深含别怨，芳谢惜年催。千里难同赏，看看又早梅。斋



   卷358_27 【酬令狐相公季冬南郊宿斋见寄】刘禹锡 

坛下雪初霁，南城冻欲生。斋心祠上帝，高步领名卿。 
沐浴含芳泽，周旋听佩声。犹怜广平守，寂寞竟何成。古



   卷358_28 【贞元中侍郎舅氏牧华州时余再忝科第前后…因成篇题旧寺】刘禹锡 

曾作关中客，频经伏毒岩。晴烟沙苑树，晚日渭川帆。 
昔是青春貌，今悲白雪髯。郡楼空一望，含意卷高帘。知



   卷358_29 【酬令狐相公杏园花下饮有怀见寄】刘禹锡 

年年曲江望，花发即经过。未饮心先醉，临风思倍多。 
三春看又尽，两地欲如何。日望长安道，空成劳者歌。主



   卷358_30 【令狐相公见示题洋州崔侍郎宅双木瓜花顷…来什辄成和章】刘禹锡 

金牛蜀路远，玉树帝城春。荣耀生华馆，逢迎欠主人。 
帘前疑小雪，墙外丽行尘。来去皆回首，情深是德邻。斋



   卷358_31 【和令狐相公春早朝回盐铁使院中作】刘禹锡 

柳动御沟清，威迟堤上行。城隅日未过，山色雨初晴。 
莺避传呼起，花临府署明。簿书盈几案，要自有高情。古



   卷358_32 【和令狐仆射相公题龙回寺】刘禹锡 

兹地回銮日，皇家禅圣时。路无胡马迹，人识汉官仪。 
天子旌旗度，法王龙象随。知怀去家叹，经此益迟迟。知



   卷358_33 【令狐相公频示新什早春南望遐想汉中因抒短章以寄情愫】刘禹锡 

军城临汉水，旌旆起春风。远思见江草，归心看塞鸿。 
野花沿古道，新叶映行宫。惟有诗兼酒，朝朝两不同。主



   卷358_34 【和令狐相公咏栀子花】刘禹锡 

蜀国花已尽，越桃今已开。色疑琼树倚，香似玉京来。 
且赏同心处，那忧别叶催。佳人如拟咏，何必待寒梅。斋



   卷358_35 【酬令狐相公新蝉见寄】刘禹锡 

相去三千里，闻蝉同此时。清吟晓露叶，愁噪夕阳枝。 
忽尔弦断绝，俄闻管参差。洛桥碧云晚，西望佳人期。古



   卷358_36 【酬乐天闲卧见寄】刘禹锡 

散诞向阳眠，将闲敌地仙。诗情茶助爽，药力酒能宣。 
风碎竹间日，露明池底天。同年未同隐，缘欠买山钱。知



   卷358_37 【酬乐天小亭寒夜有怀】刘禹锡 

寒夜阴云起，疏林宿鸟惊。斜风闪灯影，迸雪打窗声。 
竟夕不能寐，同年知此情。汉皇无奈老，何况本书生。主



   卷358_38 【将之官留辞裴令公留守】刘禹锡 

祖帐临伊水，前旌指渭河。风烟里数少，云雨别情多。 
重叠受恩久，邅回如命何。东山与东阁，终异再经过。斋



   卷358_39 【酬喜相遇同州与乐天替代】刘禹锡 

旧托松心契，新交竹使符。行年同甲子，筋力羡丁夫。 
别后诗成帙，携来酒满壶。今朝停五马，不独为罗敷。古



   卷358_40 【闲坐忆乐天以诗问酒熟未】刘禹锡 

案头开缥帙，肘后检青囊。唯有达生理，应无治老方。 
减书存眼力，省事养心王。君酒何时熟，相携入醉乡。知



   卷358_41 【秋中暑退赠乐天】刘禹锡 

暑服宜秋著，清琴入夜弹。人情皆向菊，风意欲摧兰。 
岁稔贫心泰，天凉病体安。相逢取次第，却甚少年欢。主



   卷358_42 【乐天池馆夏景方妍白莲初开彩舟空泊唯邀缁侣因以戏之】刘禹锡 

池馆今正好，主人何寂然。白莲方出水，碧树未鸣蝉。 
静室宵闻磬，斋厨晚绝烟。蕃僧如共载，应不是神仙。斋



   卷358_43 【酬乐天感秋凉见寄】刘禹锡 

庭晚初辨色，林秋微有声。槿衰犹强笑，莲迥却多情。 
檐燕归心动，鞲鹰俊气生。闲人占闲景，酒熟且同倾。古



   卷358_44 【秋晚新晴夜月如练有怀乐天】刘禹锡 

雨歇晚霞明，风调夜景清。月高微晕散，云薄细鳞生。 
露草百虫思，秋林千叶声。相望一步地，脉脉万重情。知



   卷358_45 【新秋对月寄乐天】刘禹锡 

月露发光彩，此时方见秋。夜凉金气应，天静火星流。 
蛩响偏依井，萤飞直过楼。相知尽白首，清景复追游。主



   卷358_46 【酬乐天小台晚坐见忆】刘禹锡 

小台堪远望，独上清秋时。有酒无人劝，看山只自知。 
幽禽啭新竹，孤莲落静池。高门勿遽掩，好客无前期。斋



   卷358_47 【早秋雨后寄乐天】刘禹锡 

夜云起河汉，朝雨洒高林。梧叶先风落，草虫迎湿吟。 
簟凉扇恩薄，室静琴思深。且喜炎前别，安能怀寸阴。古



   卷358_48 【秋晚病中乐天以诗见问力疾奉酬】刘禹锡 

耳虚多听远，展转晨鸡鸣。一室背灯卧，中宵扫叶声。 
兰芳经雨败，鹤病得秋轻。肯踏衡门草，唯应是友生。知



   卷358_49 【和乐天烧药不成命酒独醉】刘禹锡 

九转欲成就，百神应主持。婴啼鼎上去，老貌镜前悲。 
却顾空丹灶，回心向酒卮。醺然耳热后，暂似少年时。主



   卷358_50 【元日乐天见过因举酒为贺】刘禹锡 

渐入有年数，喜逢新岁来。震方天籁动，寅位帝车回。 
门巷扫残雪，林园惊早梅。与君同甲子，寿酒让先杯。斋



   卷358_51 【酬马大夫以愚献通草茇葜酒感通拔二字因而寄别之作】刘禹锡 

泥沙难振拔，谁复问穷通。莫讶提壶赠，家传枕曲风。 
成谣独酌后，深意片言中。不进终无已，应须荀令公。古



   卷358_52 【奉和司空裴相公中书即事通简旧僚之作】刘禹锡 

谭笑在岩廊，人人尽所长。仪形见山立，文字动星光。 
日运丹青笔，时看赤白囊。伫闻戎马息，入贺领鸳行。知



   卷358_53 【微之镇武昌中路见寄蓝桥怀旧之作凄然继和兼寄安平】刘禹锡 

今日油幢引，他年黄纸追。同为三楚客，独有九霄期。 
宿草恨长在，伤禽飞尚迟。武昌应已到，新柳映红旗。主



   卷358_54 【将赴苏州途出洛阳留守李相公累申宴饯宠行…以申仰谢】刘禹锡 

岁杪风物动，雪馀宫苑晴。兔园宾客至，金谷管弦声。 
洛水故人别，吴宫新燕迎。越郎忧不浅，怀袖有琼英。斋



   卷358_55 【牛相公留守见示城外新墅有溪竹秋月亲情多往…兼命同作】刘禹锡 

别墅洛城外，月明村野通。光辉满地上，丝管发舟中。 
堤艳菊花露，岛凉松叶风。高情限清禁，寒漏滴深宫。古



   卷358_56 【牛相公林亭雨后偶成】刘禹锡 

飞雨过池阁，浮光生草树。新竹开粉奁，初莲爇香注。 
野花无时节，水鸟自来去。若问知境人，人间第一处。知



   卷358_57 【酬滑州李尚书秋日见寄】刘禹锡 

一入石渠署，三闻宫树蝉。丹霄未得路，白发又添年。 
双节外台贵，孤箫中禁传。征黄在旦夕，早晚发南燕。主



   卷358_58 【和西川李尚书汉州微月游房太尉西湖】刘禹锡 

木落汉川夜，西湖悬玉钩。旌旗环水次，舟楫泛中流。 
目极想前事，神交如共游。瑶琴久已绝，松韵自悲秋。斋



   卷358_59 【和重题】刘禹锡 

林端落照尽，湖上远岚清。水榭芝兰室，仙舟鱼鸟情。 
人琴久寂寞，烟月若平生。一泛钓璜处，再吟锵玉声。古



   卷358_60 【酬李相公喜归乡国自巩县夜泛洛水见寄】刘禹锡 

巩树烟月上，清光含碧流。且无三已色，犹泛五湖舟。 
鹏息风还起，凤归林正秋。虽攀小山桂，此地不淹留。知



   卷358_61 【和李相公平泉潭上喜见初月】刘禹锡 

家山见初月，林壑悄无尘。幽境此何夕，清光如为人。 
潭空破镜入，风动翠蛾嚬。会向琐窗望，追思伊洛滨。主



   卷358_62 【和李相公初归平泉过龙门南岭遥望山居即事】刘禹锡 

暂别明庭去，初随优诏还。曾为鹏鸟赋，喜过凿龙山。 
新墅烟火起，野程泉石间。岩廊人望在，只得片时闲。斋



   卷358_63 【和李相公以平泉新墅获方外之名因为诗…兼见寄之什】刘禹锡 

业继韦平后，家依昆阆间。恩华辞北第，潇洒爱东山。 
满室图书在，入门松菊闲。垂天虽暂息，一举出人寰。古



   卷358_64 【发苏州后登武丘寺望海楼（一作望梅楼）】刘禹锡 

独宿望海楼，夜深珍木冷。僧房已闭户，山月方出岭。 
碧池涵剑彩，宝刹摇星影。却忆郡斋中，虚眠此时景。知



   卷358_65 【松江送处州奚使君】刘禹锡 

吴越古今路，沧波朝夕流。从来别离地，能使管弦愁。 
江草带烟暮，海云含雨秋。知君五陵客，不乐石门游。主



   卷358_66 【题报恩寺】刘禹锡 

云外支硎寺，名声敌虎丘。石文留马迹，峰势耸牛头。 
泉眼潜通海，松门预带秋。迟回好风景，王谢昔曾游。斋



   卷358_67 【罢郡姑苏北归渡扬子津（后首一作姑苏台诗）】刘禹锡 

几岁悲南国，今朝赋北征。归心渡江勇，病体得秋轻。 
海阔石门小，城高粉堞明。金山旧游寺，过岸听钟声。古

故国荒台在，前临震泽波。绮罗随世尽，麋鹿古时多。 
筑用金鎚力，摧因石鼠窠。昔年雕辇路，唯有采樵歌。主



   卷358_68 【寻汪道士不遇】刘禹锡 

仙子东南秀，泠然善驭风。笙歌五云里，天地一壶中。 
受箓金华洞，焚香玉帝宫。我来君闭户，应是向崆峒。斋



   卷358_69 【谢柳子厚寄叠石砚】刘禹锡 

常时同砚席，寄砚感离群。清越敲寒玉，参差叠碧云。 
烟岚餘斐亹，水墨两氛氲。好与陶贞白，松窗写紫文。古



   卷358_70 【元日感怀】刘禹锡 

振蛰春潜至，湘南人未归。身加一日长，心觉去年非。 
燎火委虚烬，儿童衒彩衣。异乡无旧识，车马到门稀。知



   卷358_71 【谢宣州崔相公赐马】刘禹锡 

浮云金络膝，昨日别朱轮。衔草如怀恋，嘶风尚意频。 
曾将比君子，不是换佳人。从此西归路，应容蹑后尘。主



   卷358_72 【南中书来】刘禹锡 

君书问风俗，此地接炎州。淫祀多青鬼，居人少白头。 
旅情偏在夜，乡思岂唯秋。每羡朝宗水，门前尽日流。斋



   卷358_73 【题招隐寺】刘禹锡 

隐士遗尘在，高僧精舍开。地形临渚断，江势触山回。 
楚野花多思，南禽声例哀。殷勤最高顶，闲即望乡来。古



   卷358_74 【思归寄山中友人】刘禹锡 

萧条对秋色，相忆在云泉。木落病身死，潮平归思悬。 
凉钟山顶寺，暝火渡头船。此地非吾士，闲留又一年。知



   卷358_75 【有感】刘禹锡 

死且不自觉，其馀安可论。昨宵凤池客，今日雀罗门。 
骑吏尘未息，铭旌风已翻。平生红粉爱，惟解哭黄昏。主



   卷358_76 【途次敷水驿伏睹华州舅氏昔日行县题诗处潸然有感】刘禹锡 

昔日股肱守，朱轮兹地游。繁华日已谢，章句此空留。 
蔓草佳城闭，故林棠树秋。今来重垂泪，不忍过西州。斋



   卷358_77 【奉和郑相公以考功十弟山姜花俯赐篇咏】刘禹锡 

采撷黄姜蕊，封题青琐闱。共闻调膳日，正是退朝归。 
响为纤筵发，情随彩翰飞。故将天下宝，万里与光辉。古



   卷358_78 【题淳于髡墓】刘禹锡 

生为齐赘婿，死作楚先贤。应以客卿葬，故临官道边。 
寓言本多兴，放意能合权。我有一石酒，置君坟树前。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百五十九 
 
   
　 
　

　
 　



   卷359_1 【送春词】刘禹锡 

昨来楼上迎春处，今日登楼又送归。兰蕊残妆含露泣， 
柳条长袖向风挥。佳人对镜容颜改，楚客临江心事违。 
万古至今同此恨，无如一醉尽忘机。古



   卷359_2 【送李尚书镇滑州】刘禹锡 

南徐报政入文昌，东郡须才别建章。视草名高同蜀客， 
拥旄年少胜荀郎。黄河一曲当城下，缇骑千重照路傍。 
自古相门还出相，如今人望在岩廊。古



   卷359_3 【送浑大夫赴丰州】刘禹锡 

凤衔新诏降恩华，又见旌旗出浑家。故吏来辞辛属国， 
精兵愿逐李轻车。毡裘君长迎风驭，锦带酋豪踏雪衙。 
其奈明年好春日，无人唤看牡丹花。古



   卷359_4 【送源中丞充新罗册立使（侍中之孙）】刘禹锡 

相门才子称华簪，持节东行捧德音。身带霜威辞凤阙， 
口传天语到鸡林。烟开鳌背千寻碧，日浴鲸波万顷金。 
想见扶桑受恩处，一时西拜尽倾心。古



   卷359_5 【送王司马之陕州（自太常丞授，工为诗）】刘禹锡 

暂辍清斋出太常，空携诗卷赴甘棠。府公既有朝中旧， 
司马应容酒后狂。案牍来时唯署字，风烟入兴便成章。 
两京大道多游客，每遇词人战一场。古



   卷359_6 【洛中送杨处厚入关便游蜀】刘禹锡 

洛阳秋日正凄凄，君去西秦更向西。旧学三冬今转富， 
曾伤六翮养初齐。王城晓入窥丹凤，蜀路晴来见碧鸡。 
早识卧龙应有分，不妨从此蹑丹梯。古



   卷359_7 【送周使君罢渝州归郢州别墅】刘禹锡 

君思郢上吟归去，故自渝南掷郡章。野戍岸边留画舸， 
绿萝阴下到山庄。池荷雨后衣香起，庭草春深绶带长。 
只恐鸣驺催上道，不容待得晚菘尝。古



   卷359_8 【奉送浙西李仆射相公赴镇】刘禹锡 

建节东行是旧游，欢声喜气满吴州。郡人重得黄丞相， 
童子争迎郭细侯。诏下初辞温室树，梦中先到景阳楼。 
自怜不识平津阁，遥望旌旗汝水头。古



   卷359_9 【重送浙西李相公顷廉问江南已经七载…领旧地新加旌旄】刘禹锡 

江北万人看玉节，江南千骑引金铙。凤从池上游沧海， 
鹤到辽东识旧巢。城下清波含百谷，窗中远岫列三茅。 
碧鸡白马回翔久，却忆朱方是乐郊。古



   卷359_10 【送前进士蔡京赴学究科（时崔相公、杨尚书掌选）】刘禹锡 

耳闻战鼓带经锄，振发声名自里闾。已是世间能赋客， 
更攻窗下绝编书。朱门达者谁能识，绛帐书生尽不如。 
幸遇天官旧丞相，知君无翼上空虚。古



   卷359_11 【送唐舍人出镇闽中】刘禹锡 

暂辞鸳鹭出蓬瀛，忽拥貔貅镇粤城。闽岭夏云迎皂盖， 
建溪秋树映红旌。山川远地由来好，富贵当年别有情。 
了却人间婚嫁事，复归朝右作公卿。古



   卷359_12 【送李中丞赴楚州】刘禹锡 

缇骑朱旗入楚城，士林皆贺振家声。儿童但喜迎宾守， 
故吏犹应记姓名。万顷水田连郭秀，四时烟月映淮清。 
忆君初得昆山玉，同向扬州携手行。古



   卷359_13 【奉送李户部侍郎自河南尹再除本官归阙】刘禹锡 

昔年内署振雄词，今日东都结去思。宫女犹传洞箫赋， 
国人先咏衮衣诗。华星却复文昌位，别鹤重归太乙池。 
想到金闺待通籍，一时惊喜见风仪。古



   卷359_14 【送蕲州李郎中赴任】刘禹锡 

楚关蕲水路非赊，东望云山日夕佳。薤叶照人呈夏簟， 
松花满碗试新茶。楼中饮兴因明月，江上诗情为晚霞。 
北地交亲长引领，早将玄鬓到京华。古



   卷359_15 【送国子令狐博士赴兴元觐省】刘禹锡 

相门才子高阳族，学省清资五品官。谏院过时荣棣萼， 
谢庭归去踏芝兰。山中花带烟岚晚，栈底江涵雪水寒。 
伯仲到家人尽贺，柳营莲府递相欢。古



   卷359_16 【送李二十九兄员外赴邠宁使幕】刘禹锡 

家袭韦平身业文，素风清白至今贫。南宫通籍新郎吏， 
西候从戎旧主人。城外草黄秋有雪，烽头烟静虏无尘。 
鼎门为别霜天晓，賸把离觞三五巡。古



   卷359_17 【送分司陈郎中只召直史馆重修三圣实录】刘禹锡 

蝉鸣官树引行车，言自成周赴玉除。远取南朝贵公子， 
重修东观帝王书。常时载笔窥金匮，暇日登楼到石渠。 
若问旧人刘子政，如今白首在南徐。古



   卷359_18 【送慧则法师归上都因呈广宣上人】刘禹锡 

昨日东林看讲时，都人象马蹋琉璃。雪山童子应前世， 
金粟如来是本师。一锡言归九城路，三衣曾拂万年枝。 
休公久别如相问，楚客逢秋心更悲。古



   卷359_19 【送义舟师却还黔南】刘禹锡 

黔江秋水浸云霓，独泛慈航路不迷。猿狖窥斋林叶动， 
蛟龙闻咒浪花低。如莲半偈心常悟，问菊新诗手自携。 
常说摩围似灵鹫，却将山屐上丹梯。古



   卷359_20 【送景玄师东归】刘禹锡 

东林寺里一沙弥，心爱当时才子诗。山下偶随流水出， 
秋来却赴白云期。滩头蹑屐挑沙菜，路上停舟读古碑。 
想到旧房抛锡杖，小松应有过檐枝。古



   卷359_21 【汉寿城春望】刘禹锡 

汉寿城边野草春，荒祠古墓对荆榛。田中牧竖烧刍狗， 
陌上行人看石麟。华表半空经霹雳，碑文才见满埃尘。 
不知何日东瀛变，此地还成要路津。古



   卷359_22 【荆门道怀古】刘禹锡 

南国山川旧帝畿，宋台梁馆尚依稀。马嘶古道行人歇， 
麦秀空城野雉飞。风吹落叶填宫井，火入荒陵化宝衣。 
徒使词臣庾开府，咸阳终日苦思归。古



   卷359_23 【朗州窦员外见示与澧州元郎中郡斋赠答…因以继和】刘禹锡 

鸳鹭差池出建章，彩旗朱户蔚相望。新恩共理犬牙地， 
昨日同含鸡舌香。白芷江边分驿路，山桃蹊外接甘棠。 
应怜一罢金闺籍，枉渚逢春十度伤。古



   卷359_24 【早春对雪奉寄澧州元郎中】刘禹锡 

新赐鱼书墨未干，贤人暂出远人安。朝驱旌旆行时令， 
夜见星辰忆旧官。梅蕊覆阶铃阁暖，雪峰当户戟枝寒。 
宁知楚客思公子，北望长吟澧有兰。古



   卷359_25 【窦朗州见示与澧州元郎中早秋赠答命同作】刘禹锡 

邻境诸侯同舍郎，芷江兰浦恨无梁。秋风门外旌旗动， 
晓露庭中橘柚香。玉簟微凉宜白昼，金笳入暮应清商， 
骚人昨夜闻鶗鴂，不叹流年惜众芳。古



   卷359_26 【松滋渡望峡中】刘禹锡 

渡头轻雨洒寒梅，云际溶溶雪水来。梦渚草长迷楚望， 
夷陵土黑有秦灰。巴人泪应猿声落，蜀客船从鸟道回。 
十二碧峰何处所，永安宫外是荒台。古



   卷359_27 【衢州徐员外使君遗以缟纻兼竹书箱因成一篇用答佳贶】刘禹锡 

烂柯山下旧仙郎，列宿来添婺女光。远放歌声分白纻， 
知传家学与青箱。水朝沧海何时去，兰在幽林亦自芳。 
闻说天台有遗爱，人将琪树比甘棠。古



   卷359_28 【唐秀才赠端州紫石砚，以诗答之】刘禹锡 

端州石砚人间重，赠我因知正草玄。阙里庙堂空旧物， 
开方灶下岂天然。玉蜍吐水霞光静，彩翰摇风绛锦鲜。 
此日佣工记名姓，因君数到墨池前。古



   卷359_29 【览董评事思归之什因以诗赠】刘禹锡 

几年油幕佐征东，却泛沧浪狎钓童。欹枕醉眠成戏蝶， 
抱琴闲望送归鸿。文儒自袭胶西相，倚伏能齐塞上翁。 
更说扁舟动乡思，青菰已熟奈秋风。古



   卷359_30 【谢寺双桧（扬州法云寺谢镇西宅，古桧存焉）】刘禹锡 

双桧苍然古貌奇，含烟吐雾郁参差。晚依禅客当金殿， 
初对将军映画旗。龙象界中成宝盖，鸳鸯瓦上出高枝。 
长明灯是前朝焰，曾照青青年少时。古



   卷359_31 【寄杨八寿州】刘禹锡 

风猎红旗入寿春，满城歌舞向朱轮。八公山下清淮水， 
千骑尘中白面人。桂岭雨馀多鹤迹，茗园晴望似龙鳞。 
圣朝方用敢言者，次第应须旧谏臣。古



   卷359_32 【洛中寺北楼见贺监草书题诗】刘禹锡 

高楼贺监昔曾登，壁上笔踪龙虎腾。中国书流尚皇象， 
北朝文士重徐陵。偶因独见空惊目，恨不同时便伏膺。 
唯恐尘埃转磨灭，再三珍重嘱山僧。古



   卷359_33 【闻韩宾擢第归觐以诗美之兼贺韩十五曹长时韩牧永州】刘禹锡 

零陵香草满郊坰，丹穴雏飞入翠屏。孝若归来成画赞， 
孟阳别后有山铭。兰陔旧地花才结，桂树新枝色更青。 
为报儒林丈人道，如今从此鬓星星。古



   卷359_34 【宣上人远寄和礼部王侍郎放榜后诗，因而继和】刘禹锡 

礼闱新榜动长安，九陌人人走马看。一日声名遍天下， 
满城桃李属春官。自吟白雪诠词赋，指示青云借羽翰。 
借问至公谁印可，支郎天眼定中观。古



   卷359_35 【赠东岳张炼师】刘禹锡 

东岳真人张炼师，高情雅淡世间稀。堪为列女书青简， 
久事元君住翠微。金缕机中抛锦字，玉清台上著霓衣。 
云衢不要吹箫伴，只拟乘鸾独自飞。古



   卷359_36 【秘书崔少监见示坠马长句，因而和之】刘禹锡 

麟台少监旧仙郎，洛水桥边坠马伤。尘污腰间青襞绶， 
风飘掌下紫游缰。上车著作应来问，折臂三公定送方。 
犹赖德全如醉者，不妨吟咏入篇章。古



   卷359_37 【寄杨虢州与之旧姻】刘禹锡 

避地江湖知几春，今来本郡拥朱轮。阮郎无复里中旧， 
杨仆却为关外人。各系一官难命驾，每怀前好易沾巾。 
玉城山里多灵药，摆落功名且养神。古



   卷359_38 【秋日题窦员外崇德里新居（窦时判度支案）】刘禹锡 

长爱街西风景闲，到君居处暂开颜。清光门外一渠水， 
秋色墙头数点山。疏种碧松通月朗，多栽红药待春还。 
莫言堆案无馀地，认得诗人在此间。古



   卷359_39 【蒙恩转仪曹郎依前充集贤学士举韩潮州自代因寄七言】刘禹锡 

翔鸾阙下谢恩初，通籍由来在石渠。暂入南宫判祥瑞， 
还归内殿阅图书。故人犹在三江外，同病凡经二纪馀。 
今日荐君嗟久滞，不惟文体似相如。古



   卷359_40 【途次华州陪钱大夫登城北楼春望因睹李崔令狐…题此诗】刘禹锡 

城楼四望出风尘，见尽关西渭北春。百二山河雄上国， 
一双旌旆委名臣。壁中今日题诗处，天上同时草诏人。 
莫怪老郎呈滥吹，宦途虽别旧情亲。古



   卷359_41 【始闻秋风】刘禹锡 

昔看黄菊与君别，今听玄蝉我却回。五夜飕飗枕前觉， 
一年颜状镜中来。马思边草拳毛动，雕眄青云睡眼开。 
天地肃清堪四望，为君扶病上高台。古



   卷359_42 【洛中初冬拜表有怀上京故人】刘禹锡 

凤楼南面控三条，拜表郎官早渡桥。清洛晓光铺碧簟， 
上阳霜叶剪红绡。省门簪组初成列，云路鸳鸾想退朝。 
寄谢殷勤九天侣，抢榆水击各逍遥。古



   卷359_43 【尉迟郎中见示自南迁牵复却至洛城东旧居之作因以和之】刘禹锡 

曾遭飞语十年谪，新受恩光万里还。朝服不妨游洛浦， 
郊园依旧看嵩山。竹含天籁清商乐，水绕庭台碧玉环。 
留作功成退身地，如今只是暂时闲。古



   卷359_44 【洛中酬福建陈判官见赠】刘禹锡 

潦倒声名拥肿材，一生多故苦邅回。南宫旧籍遥相管， 
东洛闲门昼未开。静对道流论药石，偶逢词客与琼瑰。 
怪君近日文锋利，新向延平看剑来。古



   卷359_45 【和苏十郎中谢病闲居时严常侍萧给事…有二毛之作】刘禹锡 

清羸隐几望云空，左掖鸳鸾到室中。一卷素书消永日， 
数茎斑发对秋风。菱花照后容虽改，蓍草占来命已通。 
莫怪人人惊早白，缘君尚是黑头翁。古



   卷359_46 【酬淮南廖参谋秋夕见过之作】刘禹锡 

扬州从事夜相寻，无限新诗月下吟。初服已惊玄发长， 
高情犹向碧云深。语馀时举一杯酒，坐久方闻四处砧。 
不逐繁华访闲散，知君摆落俗人心。古



   卷359_47 【题王郎中宣义里新居】刘禹锡 

爱君新买街西宅，客到如游鄠杜间。雨后退朝贪种树， 
申时出省趁看山。门前巷陌三条近，墙内池亭万境闲。 
见拟移居作邻里，不论时节请开关。古



   卷359_48 【酬朗州崔员外与任十四兄侍御同过鄙人旧居…时守吴郡】刘禹锡 

昔日居邻招屈亭，枫林橘树鹧鸪声。一辞御苑青门去， 
十见蛮江白芷生。自此曾沾宣室召，如今又守阖闾城。 
何人万里能相忆，同舍仙郎与外兄。古



   卷359_49 【刘驸马水亭避暑】刘禹锡 

千竿竹翠数莲红，水阁虚凉玉簟空。琥珀盏红疑漏酒， 
水晶帘莹更通风。赐冰满碗沉朱实，法馔盈盘覆碧笼。 
尽日逍遥避烦暑，再三珍重主人翁。古



   卷359_50 【述旧贺迁寄陕虢孙常侍（南宫、左辅，两处交代）】刘禹锡 

南宫幸袭芝兰后，左辅曾交印绶来。多病未离清洛苑， 
新恩已历望仙台。关头古塞桃林静，城下长河竹箭回。 
闻说随车有零雨，此时偏动子荆才。古



   卷359_51 【江陵严司空见示与成都武相公唱和，因命同作】刘禹锡 

南荆西蜀大行台，幕府旌门相对开。名重三司平水土， 
威雄八阵役风雷。彩云朝望青城起，锦浪秋经白帝来。 
不是郢中清唱发，谁当丞相掞天才。古



   卷359_52 【庙庭偃松诗】刘禹锡 

势轧枝偏根已危，高情一见与扶持。忽从憔悴有生意， 
却为离披无俗姿。影入岩廊行乐处，韵含天籁宿斋时。 
谢公莫道东山去，待取阴成满凤池。古



   卷359_53 【赠致仕滕庶子先辈（时及第人中最老）】刘禹锡 

朝服归来昼锦荣，登科记上更无兄。寿觞每使曾孙献， 
胜境长携众妓行。矍铄据鞍时骋健，殷勤把酒尚多情。 
凌寒却向山阴去，衣绣郎君雪里行。古



   卷359_54 【哭吕衡州，时予方谪居】刘禹锡 

一夜霜风凋玉芝，苍生望绝士林悲。空怀济世安人略， 
不见男婚女嫁时。遗草一函归太史，旅坟三尺近要离。 
朔方徙岁行当满，欲为君刊第二碑。古



   卷359_55 【夔州窦员外使君见示悼妓诗顾余尝识之因命同作】刘禹锡 

前年曾见两鬟时，今日惊吟悼妓诗。凤管学成知有籍， 
龙媒欲换叹无期。空廊月照常行地，后院花开旧折枝。 
寂寞鱼山青草里，何人更立智琼祠。古



   卷359_56 【窦夔州见寄寒食日忆故姬小红吹笙，因和之】刘禹锡 

鸾声窈眇管参差，清韵初调众乐随。幽院妆成花下弄， 
高楼月好夜深吹。忽惊暮雨飘零尽，唯有朝云梦想期。 
闻道今年寒食日，东山旧路独行迟。古



   卷359_57 【哭庞京兆（少年有俊气，常擢制科之首）】刘禹锡 

俊骨英才气褎然，策名飞步冠群贤。逢时已自致高位。 
得疾还因倚少年。天上别归京兆府，人间空数茂陵阡。 
今朝繐帐哭君处，前日见铺歌舞筵。古



   卷359_58 【送李庚先辈赴选】刘禹锡 

一家何啻十朱轮，诸父双飞秉大钧。曾脱素衣参幕客， 
却为精舍读书人。离筵雒水侵杯色，征路函关向晚尘。 
今日山公旧宾主，知君不负帝城春。古



   卷359_59 【阳山庙观赛神（梁松南征至此，遂为其神，在朗州）】刘禹锡 

汉家都尉旧征蛮，血食如今配此山，曲盖幽深苍桧下， 
洞箫愁绝翠屏间。荆巫脉脉传神语，野老娑娑起醉颜。 
日落风生庙门外，几人连蹋竹歌还。古



   卷359_60 【送僧元暠东游】刘禹锡 

宝书翻译学初成，振锡如飞白足轻。彭泽因家凡几世， 
灵山预会是前生。传灯已悟无为理，濡露犹怀罔极情。 
从此多逢大居士，何人不愿解珠璎。古



   卷359_61 【赠日本僧智藏】刘禹锡 

浮杯万里过沧溟，遍礼名山适性灵。深夜降龙潭水黑， 
新秋放鹤野田青。身无彼我那怀土，心会真如不读经。 
为问中华学道者，几人雄猛得宁馨。古



   卷359_62 【送元简上人适越】刘禹锡 

孤云出岫本无依，胜境名山即是归。久向吴门游好寺， 
还思越水洗尘机。浙江涛惊狮子吼，稽岭峰疑灵鹫飞。 
更入天台石桥去，垂珠璀璨拂三衣。古



   卷359_63 【送宗密上人归南山草堂寺，因谒河南尹白侍郎】刘禹锡 

宿习修来得慧根，多闻第一却忘言。自从七祖传心印， 
不要三乘入便门。东泛沧江寻古迹，西归紫阁出尘喧。 
河南白尹大檀越，好把真经相对翻。古



   卷359_64 【西塞山怀古】刘禹锡 

西晋楼船下益州，金陵王气黯然收。千寻铁锁沉江底， 
一片降幡出石头。人世几回伤往事，山形依旧枕江流。 
今逢四海为家日，故垒萧萧芦荻秋。古



   卷359_65 【广宣上人寄在蜀与韦令公唱和诗卷因以令公…诗示之】刘禹锡 

碧云佳句久传芳，曾向成都住草堂。振锡常过长者宅， 
披衣犹带令公香。一时风景添诗思，八部人天入道场。 
若许相期同结社，吾家本自有柴桑。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十 
 
   
　 
　

　
 　



   卷360_1 【白舍人自杭州寄新诗有柳色春藏苏小家…寄浙东元相公】刘禹锡 

钱塘山水有奇声，暂谪仙官领百城。女妓还闻名小小， 
使君谁许唤卿卿。鳌惊震海风雷起，蜃斗嘘天楼阁成。 
莫道骚人在三楚，文星今向斗牛明。斋



   卷360_2 【春日书怀，寄东洛白二十二杨八二庶子】刘禹锡 

曾向空门学坐禅，如今万事尽忘筌。眼前名利同春梦， 
醉里风情敌少年。野草芳菲红锦地，游丝撩乱碧罗天。 
心知洛下闲才子，不作诗魔即酒颠。斋



   卷360_3 【白舍人见酬拙诗，因以寄谢】刘禹锡 

虽陪三品散班中，资历从来事不同。名姓也曾镌石柱， 
诗篇未得上屏风。甘陵旧党凋零尽，魏阙新知礼数崇。 
烟水五湖如有伴，犹应堪作钓鱼翁。斋



   卷360_4 【白舍人曹长寄新诗，有游宴之盛，因以戏酬】刘禹锡 

苏州刺史例能诗，西掖今来替左司。二八城门开道路， 
五千兵马引旌旗。水通山寺笙歌去，骑过虹桥剑戟随。 
若共吴王斗百草，不如应是欠西施。斋



   卷360_5 【苏州白舍人寄新诗，有叹早白无儿之句，因以赠之】刘禹锡 

莫嗟华发与无儿，却是人间久远期。雪里高山头白早， 
海中仙果子生迟。于公必有高门庆，谢守何烦晓镜悲。 
幸免如新分非浅，祝君长咏梦熊诗。斋



   卷360_6 【酬乐天扬州初逢席上见赠】刘禹锡 

巴山楚水凄凉地，二十三年弃置身。怀旧空吟闻笛赋， 
到乡翻似烂柯人。沉舟侧畔千帆过，病树前头万木春。 
今日听君歌一曲，暂凭杯酒长精神。斋



   卷360_7 【罢郡归洛途次山阳，留辞郭中丞使君】刘禹锡 

自到山阳不许辞，高斋日夜有佳期。管弦正合看书院， 
语笑方酣各咏诗。银汉雪晴褰翠幕，清淮月影落金卮。 
洛阳归客明朝去，容趁城东花发时。斋



   卷360_8 【楚州开元寺北院枸杞临井繁茂可观群贤赋诗因以继和】刘禹锡 

僧房药树依寒井，井有香泉树有灵。翠黛叶生笼石甃， 
殷红子熟照铜瓶。枝繁本是仙人杖，根老新成瑞犬形。 
上品功能甘露味，还知一勺可延龄。斋



   卷360_9 【和乐天鹦鹉】刘禹锡 

养来鹦鹉觜初红，宜在朱楼绣户中。频学唤人缘性慧， 
偏能识主为情通。敛毛睡足难销日，亸翅愁时愿见风。 
谁遣聪明好颜色，事须安置入深笼。斋



   卷360_10 【洛中逢白监同话游梁之乐，因寄宣武令狐相公】刘禹锡 

曾经谢病各游梁，今日相逢忆孝王。少有一身兼将相， 
更能四面占文章。开颜坐上催飞盏，回首庭中看舞枪。 
借问风前兼月下，不知何客对胡床。斋



   卷360_11 【河南王少尹宅燕张常侍白舍人兼呈卢郎中李员外二副使】刘禹锡 

将星夜落使星来，三省清臣到外台。事重各衔天子诏， 
礼成同把故人杯。卷帘松竹雪初霁，满院池塘春欲回。 
第一林亭迎好客，殷勤莫惜玉山颓。斋



   卷360_12 【和宣武令狐相公郡斋对新竹】刘禹锡 

新竹翛翛韵晓风，隔窗依砌尚蒙笼。数间素壁初开后， 
一段清光入坐中。欹枕闲看知自适，含毫朗咏与谁同。 
此君若欲长相见，政事堂东有旧丛。斋



   卷360_13 【和乐天送鹤上裴相公别鹤之作】刘禹锡 

昨日看成送鹤诗，高笼提出白云司。朱门乍入应迷路， 
玉树容栖莫拣枝。双舞庭中花落处，数声池上月明时。 
三山碧海不归去，且向人间呈羽仪。斋



   卷360_14 【阙下待传点呈诸同舍】刘禹锡 

禁漏晨钟声欲绝，旌旗组绶影相交。殿含佳气当龙首， 
阁倚晴天见凤巢。山色葱笼丹槛外，霞光泛滟翠松梢。 
多惭再入金门籍，不敢为文学解嘲。斋



   卷360_15 【和乐天以镜换酒】刘禹锡 

把取菱花百炼镜，换他竹叶十旬杯。嚬眉厌老终难去， 
蘸甲须欢便到来。妍丑太分迷忌讳，松乔俱傲绝嫌猜。 
校量功力相千万，好去从空白玉台。斋



   卷360_16 【同乐天送河南冯尹学士】刘禹锡 

可怜五马风流地，暂辍金貂侍从才。阁上掩书刘向去， 
门前修刺孔融来。崤陵路静寒无雨，洛水桥长昼起雷。 
共羡府中棠棣好，先于城外百花开。斋



   卷360_17 【同白二十二赠王山人】刘禹锡 

爱名之世忘名客，多事之时无事身。古老相传见来久， 
岁年虽变貌常新。飞章上达三清路，受箓平交五岳神。 
笑听咚咚朝暮鼓，只能催得市朝人。斋



   卷360_18 【题集贤阁】刘禹锡 

凤池西畔图书府，玉树玲珑景气闲。长听馀风送天乐， 
时登高阁望人寰。青山云绕栏干外，紫殿香来步武间。 
曾是先贤翔集地，每看壁记一惭颜。斋



   卷360_19 【和令狐相公初归京国赋诗言怀】刘禹锡 

凌云羽翮掞天才，扬历中枢与外台。相印昔辞东阁去， 
将星还拱北辰来。殿庭捧日彯缨入，阁道看山曳履回。 
口不言功心自适，吟诗酿酒待花开。斋



   卷360_20 【和乐天南园试小乐】刘禹锡 

闲步南园烟雨晴，遥闻丝竹出墙声。欲抛丹笔三川去， 
先教清商一部成。花木手栽偏有兴，歌词自作别生情。 
多才遇景皆能咏，当日人传满凤城。斋



   卷360_21 【答乐天戏赠】刘禹锡 

才子声名白侍郎，风流虽老尚难当。诗情逸似陶彭泽， 
斋日多如周太常。矻矻将心求净法，时时偷眼看春光。 
知君技痒思欢宴，欲倩天魔破道场。斋



   卷360_22 【同乐天送令狐相公赴东都留守（自户部尚书拜）】刘禹锡 

尚书剑履出明光，居守旌旗赴洛阳。世上功名兼将相， 
人间声价是文章。衙门晓辟分天仗，宾幕初开辟省郎。 
从发坡头向东望，春风处处有甘棠。斋



   卷360_23 【刑部白侍郎谢病长告，改宾客分司，以诗赠别】刘禹锡 

鼎食华轩到眼前，拂衣高谢岂徒然。九霄路上辞朝客， 
四皓丛中作少年。他日卧龙终得雨，今朝放鹤且冲天。 
洛阳旧有衡茆在，亦拟抽身伴地仙。斋



   卷360_24 【和留守令狐相公答白宾客】刘禹锡 

麦陇和风吹树枝，商山逸客出关时。身无拘束起长晚， 
路足交亲行自迟。官拂象筵终日待，私将鸡黍几人期。 
君来不用飞书报，万户先从纸贵知。斋



   卷360_25 【酬郓州令狐相公官舍言怀见寄兼呈乐天】刘禹锡 

词人各在一涯居，声味虽同迹自疏。佳句传因多好事， 
尽题稀为不便书。已通戎略逢黄石，仍占星文耀碧虚。 
闻说朝天在来岁，霸陵春色待行车。斋



   卷360_26 【吟白乐天哭崔儿二篇，怆然寄赠】刘禹锡 

吟君苦调我沾缨，能使无情尽有情。四望车中心未释， 
千秋亭下赋初成。庭梧已有栖雏处，池鹤今无子和声。 
从此期君比琼树，一枝吹折一枝生。斋



   卷360_27 【答乐天所寄咏怀，且释其枯树之叹】刘禹锡 

衙前有乐馔常精，宅内连池酒任倾。自是官高无狎客， 
不论年长少欢情。骊龙颔被探珠去，老蚌胚还应月生。 
莫羡三春桃与李，桂花成实向秋荣。斋



   卷360_28 【赴苏州酬别乐天】刘禹锡 

吴郡鱼书下紫宸，长安厩吏送朱轮。二南风化承遗爱， 
八咏声名蹑后尘。梁氏夫妻为寄客，陆家兄弟是州民。 
江城春日追游处，共忆东归旧主人。斋



   卷360_29 【福先寺雪中酬别乐天】刘禹锡 

龙门宾客会龙宫，东去旌旗驻上东。二八笙歌云幕下， 
三千世界雪花中。离堂未暗排红烛，别曲含凄飏晚风。 
才子从今一分散，便将诗咏向吴侬。斋



   卷360_30 【和乐天耳顺吟兼寄敦诗】刘禹锡 

吟君新什慰蹉跎，屈指同登耳顺科。邓禹功成三纪事， 
孔融书就八年多。已经将相谁能尔，抛却丞郎争奈何。 
独恨长洲数千里，且随鱼鸟泛烟波。斋



   卷360_31 【和白侍郎送令狐相公镇太原】刘禹锡 

十万天兵貂锦衣，晋城风日斗生辉。行台仆射深恩重， 
从事中郎旧路归。叠鼓蹙成汾水浪，闪旗惊断塞鸿飞。 
边庭自此无烽火，拥节还来坐紫微。斋



   卷360_32 【酬乐天见寄】刘禹锡 

元君后辈先零落，崔相同年不少留。华屋坐来能几日， 
夜台归去便千秋。背时犹自居三品，得老终须卜一丘。 
若使吾徒还早达，亦应箫鼓入松楸。斋



   卷360_33 【乐天寄重和晚达冬青一篇，因成再答】刘禹锡 

风云变化饶年少，光景蹉跎属老夫。秋隼得时凌汗漫， 
寒龟饮气受泥涂。东隅有失谁能免，北叟之言岂便无。 
振臂犹堪呼一掷，争知掌下不成卢。斋



   卷360_34 【河南白尹有喜崔宾客归洛兼见怀长句，因而继和】刘禹锡 

几年侍从作名臣，却向青云索得身。朝士忽为方外士， 
主人仍是眼中人。双鸾游处天京好，五马行时海峤春。 
遥羡光阴不虚掷，肯令丝竹暂生尘。斋



   卷360_35 【和杨师皋给事伤小姬英英】刘禹锡 

见学胡琴见艺成，今朝追想几伤情。撚弦花下呈新曲。 
放拨灯前谢改名。但是好花皆易落，从来尤物不长生。 
鸾台夜直衣衾冷，云雨无因入禁城。斋



   卷360_36 【和乐天洛下醉吟，寄太原令狐相公，兼见怀长句】刘禹锡 

旧相临戎非称意，词人作尹本多情。从容自使边尘静， 
谈笑不闻桴鼓声。章句新添塞下曲，风流旧占洛阳城。 
昨来亦有吴趋咏，惟寄东都与北京。斋



   卷360_37 【郡斋书怀寄江南白尹，兼简分司崔宾客】刘禹锡 

谩读图书三十车，年年为郡老天涯。一生不得文章力， 
百口空为饱暖家。绮季衣冠称鬓面，吴公政事副词华。 
还思谢病吟归去，同醉城东桃李花。斋



   卷360_38 【题于家公主旧宅】刘禹锡 

树绕荒台叶满池，箫声一绝草虫悲。邻家犹学宫人髻， 
园客争偷御果枝。马埒蓬蒿藏狡兔，凤楼烟雨啸愁鸱。 
何郎独在无恩泽，不似当初傅粉时。斋



   卷360_39 【酬乐天见贻贺金紫之什】刘禹锡 

久学文章含白凤，却因政事赐金鱼。郡人未识闻谣咏， 
天子知名与诏书。珍重贺诗呈锦绣，愿言归计并园庐。 
旧来词客多无位，金紫同游谁得如。斋



   卷360_40 【乐天见示伤微之敦诗晦叔三君子皆有深分因成是诗以寄】刘禹锡 

吟君叹逝双绝句，使我伤怀奏短歌。世上空惊故人少， 
集中惟觉祭文多。芳林新叶催陈叶，流水前波让后波。 
万古到今同此恨，闻琴泪尽欲如何。斋



   卷360_41 【和乐天柘枝】刘禹锡 

柘枝本出楚王家，玉面添娇舞态奢。松鬓改梳鸾凤髻， 
新衫别织斗鸡纱。鼓催残拍腰身软，汗透罗衣雨点花。 
画筵曲罢辞归去，便随王母上烟霞。斋



   卷360_42 【和乐天题真娘墓】刘禹锡 

薝卜林中黄土堆，罗襦绣黛已成灰。芳魂虽死人不怕， 
蔓草逢春花自开。幡盖向风疑舞袖，镜灯临晓似妆台。 
吴王娇女坟相近，一片行云应往来。斋



   卷360_43 【客有话汴州新政书事寄令狐相公】刘禹锡 

天下咽喉今大宁，军城喜气彻青冥。庭前剑戟朝迎日， 
笔底文章夜应星。三省壁中题姓字，万人头上见仪形。 
汴州忽复承平事，正月看灯户不扃。斋



   卷360_44 【令狐相公见示河中杨少尹赠答，兼命继之】刘禹锡 

两首新诗百字馀，朱弦玉磬韵难如。汉家丞相重征后， 
梁苑仁风一变初。四面诸侯瞻节制，八方通货溢河渠。 
自从却縠为元帅，大将归来尽把书。斋



   卷360_45 【和令狐相公送赵常盈炼师与中贵人同拜岳…投龙毕却赴京】刘禹锡 

银珰谒者引蜺旌，霞帔仙官到赤城。白鹤迎来天乐动， 
金龙掷下海神惊。元君伏奏归中禁，武帝亲斋礼上清。 
何事夷门请诗送，梁王文字上声名。斋



   卷360_46 【酬令狐相公赠别】刘禹锡 

越声长苦有谁闻，老向湘山与楚云。海峤新辞永嘉守， 
夷门重见信陵君。田园松菊今迷路，霄汉鸳鸿久绝群。 
幸遇甘泉尚词赋，不知何客荐雄文。斋



   卷360_47 【酬令狐相公寄贺迁拜之什】刘禹锡 

邅回二纪重为郎，洛下遥分列宿光。不见当关呼早起， 
曾无侍史与焚香。三花秀色通春幌，十字清波绕宅墙。 
白发青衫谁比数，相怜只是有梁王。斋



   卷360_48 【夏日寄宣武令狐相公】刘禹锡 

长忆梁王逸兴多，西园花尽兴如何。近来溽暑侵亭馆， 
应觉清谈胜绮罗。境入篇章高韵发，风穿号令众心和。 
承明欲谒先相报，愿拂朝衣逐晓珂。斋



   卷360_49 【酬令狐留守巡内至集贤院见寄】刘禹锡 

仙院文房隔旧宫，当时盛事尽成空。墨池半在颓垣下， 
书带犹生蔓草中。巡内因经九重苑，裁诗又继二南风。 
为兄手写殷勤句，遍历三台各一通。斋



   卷360_50 【和令狐相公言怀寄河中杨少尹】刘禹锡 

章句惭非第一流，世间才子昔陪游。吴宫已叹芙蓉死， 
边月空悲芦管秋。任向洛阳称傲吏，苦教河上领诸侯。 
石渠甘对图书老，关外杨公安稳不。斋



   卷360_51 【令狐相公自天平移镇太原以诗申贺】刘禹锡 

北都留守将天兵，出入香街宿禁扃。鼙鼓夜闻惊朔雁， 
旌旗晓动拂参星。孔璋旧檄家家有，叔度新歌处处听。 
夷落遥知真汉相，争来屈膝看仪刑。斋



   卷360_52 【重酬前寄】刘禹锡 

边烽寂寂尽收兵，宫树苍苍静掩扃。戎羯归心如内地， 
天狼无角比凡星。新成丽句开缄后，便入清歌满坐听。 
吴苑晋祠遥望处，可怜南北太相形。斋



   卷360_53 【令狐相公自太原累示新诗，因以酬寄】刘禹锡 

飞蓬卷尽塞云寒，战马闲嘶汉地宽。万里胡天无警急， 
一笼烽火报平安。灯前妓乐留宾宴，雪后山河出猎看。 
珍重新诗远相寄，风情不似四登坛。斋



   卷360_54 【酬令狐相公使宅别斋初栽桂树见怀之作】刘禹锡 

清淮南岸家山树，黑水东边第一栽。影近画梁迎晓日， 
香随绿酒入金杯。根留本土依江润，叶起寒棱映月开。 
早晚阴成比梧竹，九霄还放彩雏来。斋



   卷360_55 【酬令狐相公见寄】刘禹锡 

才兼文武播雄名，遗爱芳尘满洛城。身在行台为仆射， 
书来甪里访先生。闲游占得嵩山色，醉卧高听洛水声。 
千里相思难命驾，七言诗里寄深情。斋



   卷360_56 【郡内书情献裴侍中留守】刘禹锡 

功成频献乞身章，摆落襄阳镇洛阳。万乘旌旗分一半， 
八方风雨会中央。兵符今奉黄公略，书殿曾随翠凤翔。 
心寄华亭一双鹤，日陪高步绕池塘。斋



   卷360_57 【酬乐天衫酒见寄】刘禹锡 

酒法众传吴米好，舞衣偏尚越罗轻。动摇浮蚁香浓甚， 
装束轻鸿意态生。阅曲定知能自适，举杯应叹不同倾。 
终朝相忆终年别，对景临风无限情。斋



   卷360_58 【自左冯归洛下酬乐天兼呈裴令公】刘禹锡 

新恩通籍在龙楼，分务神都近旧丘。自有园公紫芝侣， 
仍追少傅赤松游。华林霜叶红霞晚，伊水晴光碧玉秋。 
更接东山文酒会，始知江左未风流。斋



   卷360_59 【秋斋独坐寄乐天兼呈吴方之大夫】刘禹锡 

空斋寂寂不生尘，药物方书绕病身。纤草数茎胜静地， 
幽禽忽至似佳宾。世间忧喜虽无定，释氏销磨尽有因。 
同向洛阳闲度日，莫教风景属他人。斋



   卷360_60 【和乐天斋戒月满夜对道场偶怀咏】刘禹锡 

常修清净去繁华，人识王城长者家。案上香烟铺贝叶， 
佛前灯焰透莲花。持斋已满招闲客，理曲先闻命小娃。 
明日若过方丈室，还应问为法来邪。斋



   卷360_61 【吴方之见示独酌小醉首篇乐天续有酬答皆含戏谑…来章】刘禹锡 

闲门共寂任张罗，静室同虚养太和。尘世欢娱开意少， 
醉乡风景独游多。散金疏傅寻常乐，枕麹刘生取次歌。 
计会雪中争挈榼，鹿裘鹤氅递相过。斋



   卷360_62 【酬乐天斋满日裴令公置宴席上戏赠】刘禹锡 

一月道场斋戒满，今朝华幄管弦迎。衔杯本自多狂态， 
事佛无妨有佞名。酒力半酣愁已散，文锋未钝老犹争。 
平阳不独容宾醉，听取喧呼吏舍声。斋



   卷360_63 【酬乐天偶题酒瓮见寄】刘禹锡 

从君勇断抛名后，世路荣枯见几回。门外红尘人自走， 
瓮头清酒我初开。三冬学任胸中有，万户侯须骨上来。 
何幸相招同醉处，洛阳城里好池台。斋



   卷360_64 【酬乐天请裴令公开春加宴】刘禹锡 

高名大位能兼有，恣意遨游是特恩。二室烟霞成步障， 
三川风物是家园。晨窥苑树韶光动，晚度河桥春思繁。 
弦管常调客常满，但逢花处即开樽。斋



   卷360_65 【乐天示过敦诗旧宅有感一篇吟之泫然追想昔事…以寄苦怀】刘禹锡 

凄凉同到故人居，门枕寒流古木疏。向秀心中嗟栋宇， 
萧何身后散图书。本营归计非无意，唯算生涯尚有馀。 
忽忆前言更惆怅，丁宁相约速悬车。斋



   卷360_66 【寄和东川杨尚书慕巢兼寄西川继之二公近从弟…因成是诗】刘禹锡 

太华莲峰降岳灵，两川棠树接郊坰。政同兄弟人人乐， 
曲奏埙篪处处听。杨叶百穿荣会府，芝泥五色耀天庭。 
各抛笔砚夸旄钺，莫遣文星让将星。斋



   卷360_67 【和乐天洛下雪中宴集寄汴州李尚书】刘禹锡 

洛城无事足杯盘，风雪相和岁欲阑。树上因依见寒鸟， 
坐中收拾尽闲官。笙歌要请频何爽，笑语忘机拙更欢。 
遥想兔园今日会，琼林满眼映旂竿。斋



   卷360_68 【和牛相公游南庄醉后寓言戏赠乐天兼见示】刘禹锡 

城外园林初夏天，就中野趣在西偏。蔷薇乱发多临水， 
鸂鶒双游不避船。水底远山云似雪，桥边平岸草如烟。 
白家唯有杯觞兴，欲把头盘打少年。斋



   卷360_69 【乐天以愚相访沽酒致欢，因成七言聊以奉答】刘禹锡 

少年曾醉酒旗下，同辈黄衣颔亦黄。蹴踏青云寻入仕， 
萧条白发且飞觞。令征古事欢生雅，客唤闲人兴任狂。 
犹胜独居荒草院，蝉声听尽到寒螀。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十一 
 
   
　 
　

　
 　



   卷361_1 【和思黯忆南庄见示】刘禹锡 

丞相新家伊水头，智囊心匠日增修。化成池沼无痕迹， 
奔走清波不自由。台上看山徐举酒，潭中见月慢回舟。 
从来天下推尤物，合属人间第一流。主



   卷361_2 【酬思黯见示小饮四韵】刘禹锡 

抛却人间第一官，俗情惊怪我方安。兵符相印无心恋， 
洛水嵩云恣意看。三足鼎中知味久，百寻竿上掷身难。 
追呼故旧连宵饮，直到天明兴未阑。主



   卷361_3 【和仆射牛相公春日闲坐见怀】刘禹锡 

官曹崇重难频入，第宅清闲且独行。阶蚁相逢如偶语， 
园蜂速去恐违程。人于红药惟看色，莺到垂杨不惜声。 
东洛池台怨抛掷，移文非久会应成。主



   卷361_4 【酬元九侍御赠璧竹鞭长句】刘禹锡 

碧玉孤根生在林，美人相赠比双金。初开郢客缄封后， 
想见巴山冰雪深。多节本怀端直性，露青犹有岁寒心。 
何时策马同归去，关树扶疏敲镫吟。主



   卷361_5 【酬窦员外使君，寒食日途次松滋渡，先寄示四韵】刘禹锡 

楚乡寒食橘花时，野渡临风驻彩旗。草色连云人去住， 
水纹如縠燕差池。朱轮尚忆群飞雉，青绶初县左顾龟。 
非是湓城旧司马，水曹何事与新诗。主



   卷361_6 【寄杨八拾遗】刘禹锡 

闻君前日独庭争，汉帝偏知白马生。忽领簿书游太学， 
宁劳侍从厌承明。洛阳本自宜才子，海内而今有直声。 
为谢同僚老博士，范云来岁即公卿。主



   卷361_7 【酬窦员外郡斋宴客偶命柘枝…兼呈张十一院长元九侍御】刘禹锡 

分忧馀刃又从公，白羽胡床啸咏中。彩笔谕戎矜倚马， 
华堂留客看惊鸿。渚宫油幕方高步，澧浦甘棠有几丛。 
若问骚人何处所，门临寒水落江枫。主



   卷361_8 【谢窦员外旬休早凉见示诗（奉书报诘朝有宴）】刘禹锡 

新秋十日浣朱衣，铃阁无声公吏归。风韵渐高梧叶动， 
露光初重槿花稀。四时苒苒催容鬓，三爵油油忘是非。 
更报明朝池上酌，人知太守字玄晖。主



   卷361_9 【南海马大夫远示著述兼酬拙诗…时蔡戎未弭故见于篇末】刘禹锡 

汉家旄节付雄才，百越南溟统外台。身在绛纱传六艺， 
腰悬青绶亚三台。连天浪静长鲸息，映日帆多宝舶来。 
闻道楚氛犹未灭，终须旌旆扫云雷。主



   卷361_10 【和南海马大夫闻杨侍郎出守郴州因有寄上之作】刘禹锡 

忽惊金印驾朱轓，遂别鸣珂听晓猿。碧落仙来虽暂谪， 
赤泉侯在是深恩。玉环庆远瞻台坐，铜柱勋高压海门。 
一咏琼瑶百忧散，何劳更树北堂萱。主



   卷361_11 【马大夫见示浙西王侍御赠答诗因命同作】刘禹锡 

忆逐羊车凡几时，今来旧府统戎师。象筵照室会词客， 
铜鼓临轩舞海夷，百越酋豪称故吏，十洲风景助新诗。 
秣陵从事何年别，一见琼章如素期。主



   卷361_12 【寄唐州杨八归厚】刘禹锡 

淮安古地拥州师，画角金饶旦夕吹。浅草遥迎鹔鹴马， 
春风乱飐辟邪旗。谪仙年月今应满，戆谏声名众所知。 
何况迁乔旧同伴，一双先入凤凰池。主



   卷361_13 【寄朗州温右史曹长】刘禹锡 

暂别瑶墀鸳鹭行，彩旗双引到沅湘。城边流水桃花过， 
帘外春风杜若香。史笔枉将书纸尾，朝缨不称濯沧浪。 
云台公业家声在，征诏何时出建章。主



   卷361_14 【酬杨司业巨源见寄】刘禹锡 

辟雍流水近灵台，中有诗篇绝世才。渤海归人将集去， 
梨园弟子请词来。琼枝未识魂空断，宝匣初临手自开。 
莫道专城管云雨，其如心似不然灰。主



   卷361_15 【酬国子崔博士立之见寄】刘禹锡 

健笔高科早绝伦，后来无不揖芳尘。遍看今日乘轩客， 
多是昔年呈卷人。胄子执经瞻讲坐，郎官共食接华茵。 
烦君远寄相思曲，慰问天南一逐臣。主



   卷361_16 【张郎中籍远寄长句开缄之日已及新秋因举目前仰酬高韵】刘禹锡 

南宫词客寄新篇，清似湘灵促柱弦。京邑旧游劳梦想， 
历阳秋色正澄鲜。云衔日脚成山雨，风驾潮头入渚田。 
对此独吟还独酌，知音不见思怆然。主



   卷361_17 【浙东元相公书叹梅雨郁蒸之候，因寄七言】刘禹锡 

稽山自与岐山别，何事连年鸑鷟飞。百辟商量旧相入， 
九天祗候老臣归。平湖晚泛窥清镜，高阁晨开扫翠微。 
今日看书最惆怅，为闻梅雨损朝衣。主



   卷361_18 【酬严给事贺加五品兼简同制水部李郎中】刘禹锡 

九天雨露传青诏，八舍郎官换绿衣。初佩银鱼随仗入， 
宜乘白马退朝归。雕盘贺喜开瑶席，彩笔题诗出锁闱。 
闻道水曹偏得意，霞朝雾夕有光辉。主



   卷361_19 【裴相公大学士见示答张秘书谢马诗并群公属和因命追作】刘禹锡 

草玄门户少尘埃，丞相并州寄马来。初自塞垣衔苜蓿， 
忽行幽径破莓苔。寻花缓辔威迟去，带酒垂鞭躞蹀回。 
不与王侯与词客，知轻富贵重清才。主



   卷361_20 【奉和裴侍中将赴汉南留别座上诸公】刘禹锡 

金貂晓出凤池头，玉节前临南雍州。暂辍洪炉观剑戟， 
还将大笔注春秋。管弦席上留高韵，山水途中入胜游。 
岘首风烟看未足，便应重拜富民侯。主



   卷361_21 【和苏郎中寻丰安里旧居寄主客张郎中】刘禹锡 

漳滨卧起恣闲游，宣室征还未白头。旧隐来寻通德里， 
新篇写出畔牢愁。池看科斗成文字，鸟听提壶忆献酬。 
同学同年又同舍，许君云路并华輈。主



   卷361_22 【酬浙东李侍郎越州春晚即事长句】刘禹锡 

越中蔼蔼繁华地，秦望峰前禹穴西。湖草初生边雁去， 
山花半谢杜鹃啼。青油昼卷临高阁，红旆晴翻绕古堤。 
明日汉庭征旧德，老人争出若耶溪。主



   卷361_23 【酬淮南牛相公述旧见贻】刘禹锡 

少年曾忝汉庭臣，晚岁空馀老病身。初见相如成赋日， 
寻为丞相扫门人。追思往事咨嗟久，喜奉清光笑语频。 
犹有登朝旧冠冕，待公三入拂埃尘。主



   卷361_24 【和仆射牛相公追感韦裴六相登庸皆四十馀…并见寄之作】刘禹锡 

坐镇清朝独殷然，闲征故事数前贤。用才同践钧衡地， 
禀气终分大小年。威凤本池思泛泳，仙查旧路望回旋。 
犹怜绮季深山里，唯有松风与石田。主



   卷361_25 【和仆射牛相公以离阙庭七年班行亲故亡殁…所和】刘禹锡 

久辞龙阙拥红旗，喜见天颜拜赤墀。三省英寮非旧侣， 
万年芳树长新枝。交朋接武居仙院，幕客追风入凤池。 
云母屏风即施设，可怜荣耀冠当时。主



   卷361_26 【和仆射牛相公见示长句】刘禹锡 

静得天和兴自浓，不缘宦达性灵慵。大鹏六月有闲意， 
仙鹤千年无躁容。流辈尽来多叹息，官班高后少过从。 
唯应加筑露台上，賸见终南云外峰。主



   卷361_27 【和牛相公雨后寓怀见示】刘禹锡 

金火交争正抑扬，萧萧飞雨助清商，晓看纨扇恩情薄， 
夜觉纱灯刻数长。树上早蝉才发响，庭中百草已无光。 
当年富贵亦惆怅，何况悲翁发似霜。主



   卷361_28 【和陈许王尚书酬白少傅侍郎长句因通简汝洛旧游之什】刘禹锡 

寥廓高翔不可追，风云失路暂相随。方同洛下书生咏， 
又见军前大将旗。雪里命宾开玉帐，饮中请号驻金卮。 
竹林一自王戎去，嵇阮虽贫兴未衰。主



   卷361_29 【和仆射牛相公寓言二首】刘禹锡 

两度竿头立定夸，回眸举袖拂青霞。尽抛今日贵人样， 
复振前朝名相家。御史定来休直宿，尚书依旧趁参衙。 
具瞻尊重诚无敌，犹忆洛阳千树花。主

心如止水鉴常明，见尽人间万物情。雕鹗腾空犹逞俊， 
骅骝啮足自无惊。时来未觉权为祟，贵了方知退是荣。 
只恐重重世缘在，事须三度副苍生。斋



   卷361_30 【酬太原狄尚书见寄】刘禹锡 

家声烜赫冠前贤，时望穹崇镇北边。身上官衔如座主， 
幕中谭笑取同年。幽并侠少趋鞭弭，燕赵佳人奉管弦。 
仍把天兵书号笔，远题长句寄山川。斋



   卷361_31 【酬宣州崔大夫见寄】刘禹锡 

白衣曾拜汉尚书，今日恩光到敝庐。再入龙楼称绮季， 
应缘狗监说相如。中郎南镇权方重，内史高斋兴有馀。 
遥想敬亭春欲暮，百花飞尽柳花初。斋



   卷361_32 【酬皇甫十少尹暮秋久雨喜晴有怀见示】刘禹锡 

雨馀独坐卷帘帷，便得诗人喜霁诗。摇落从来长年感， 
惨舒偏是病身知。扫开云雾呈光景，流尽潢污见路岐。 
何况菊香新酒熟，神州司马好狂时。斋



   卷361_33 【再授连州至衡阳酬柳柳州赠别】刘禹锡 

去国十年同赴召，渡湘千里又分岐。重临事异黄丞相， 
三黜名惭柳士师。归目并随回雁尽，愁肠正遇断猿时。 
桂江东过连山下，相望长吟有所思。斋



   卷361_34 【望夫山】刘禹锡 

何代提戈去不还，独留形影白云间。肌肤销尽雪霜色， 
罗绮点成苔藓斑。江燕不能传远信，野花空解妒愁颜。 
近来岂少征人妇，笑采蘼芜上北山。斋



   卷361_35 【怀妓（前三首一作刘损诗，题作愤惋）】刘禹锡 

玉钗重合两无缘，鱼在深潭鹤在天。得意紫鸾休舞镜， 
能言青鸟罢衔笺。金盆已覆难收水，玉轸长抛不续弦。 
若向蘼芜山下过，遥将红泪洒穷泉。斋

鸾飞远树栖何处，凤得新巢想称心。红壁尚留香漠漠， 
碧云初断信沉沉。情知点污投泥玉，犹自经营买笑金。 
从此山头似人石，丈夫形状泪痕深。古

但曾行处遍寻看，虽是生离死一般。买笑树边花已老， 
画眉窗下月犹残。云藏巫峡音容断，路隔星桥过往难。 
莫怪诗成无泪滴，尽倾东海也须干。知

三山不见海沉沉，岂有仙踪更可寻。青鸟去时云路断， 
姮娥归处月宫深。纱窗遥想春相忆，书幌谁怜夜独吟。 
料得夜来天上镜，只应偏照两人心。主



   卷361_36 【答东阳于令寒碧图诗】刘禹锡 

东阳本是佳山水，何况曾经沉隐侯。化得邦人解吟咏， 
如今县令亦风流。新开潭洞疑仙境，远写丹青到雍州。 
落在寻常画师手，犹能三伏凛生秋。主



   卷361_37 【麻姑山】刘禹锡 

曾游仙迹见丰碑，除却麻姑更有谁。云盖青山龙卧处， 
日临丹洞鹤归时。霜凝上界花开晚，月冷中天果熟迟。 
人到便须抛世事，稻田还拟种灵芝。主



   卷361_38 【自江陵沿流道中】刘禹锡 

三千三百西江水，自古如今要路津。月夜歌谣有渔父， 
风天气色属商人。沙村好处多逢寺，山叶红时觉胜春。 
行到南朝征战地，古来名将尽为神。主



   卷361_39 【别夔州官吏】刘禹锡 

三年楚国巴城守，一去扬州扬子津。青帐联延喧驿步， 
白头俯伛到江滨。巫山暮色常含雨，峡水秋来不恐人。 
惟有九歌词数首，里中留与赛蛮神。主



   卷361_40 【鱼复江中】刘禹锡 

扁舟尽室贫相逐，白发藏冠镊更加。远水自澄终日绿， 
晴林长落过春花。客情浩荡逢乡语，诗意留连重物华。 
风樯好住贪程去，斜日青帘背酒家。主



   卷361_41 【巫山神女庙】刘禹锡 

巫山十二郁苍苍，片石亭亭号女郎。晓雾乍开疑卷幔， 
山花欲谢似残妆。星河好夜闻清佩，云雨归时带异香。 
何事神仙九天上，人间来就楚襄王。主



   卷361_42 【柳絮】刘禹锡 

飘飏南陌起东邻，漠漠濛濛暗度春。花巷暖随轻舞蝶， 
玉楼晴拂艳妆人。萦回谢女题诗笔，点缀陶公漉酒巾。 
何处好风偏似雪，隋河堤上古江津。主



   卷361_43 【赠同年陈长史员外】刘禹锡 

明州长史外台郎，忆昔同年翰墨场。一自分襟多岁月， 
相逢满眼是凄凉。推贤有愧韩安国，论旧唯存盛孝章。 
所叹谬游东阁下，看君无计出恓惶。主



   卷361_44 【送周鲁儒赴举诗】刘禹锡 

宋日营阳内史孙，因家占得九疑村。童心便有爱书癖， 
手指今馀把笔痕。自握蛇珠辞白屋，欲凭鸡卜谒金门。 
若逢广坐问羊酪，从此知名在一言。主



   卷361_45 【送曹璩归越中旧隐诗】刘禹锡 

行尽潇湘万里馀，少逢知己忆吾庐。数间茅屋闲临水， 
一盏秋灯夜读书。地远何当随计吏，策成终自诣公车。 
剡中若问连州事，唯有千山画不如。主



   卷361_46 【白鹰】刘禹锡 

毛羽斒斓白纻裁，马前擎出不惊猜。轻抛一点入云去， 
喝杀三声掠地来。绿玉觜攒鸡脑破，玄金爪擘兔心开。 
都缘解搦生灵物，所以人人道俊哉。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十二 
 
   
　 
　

　
 　



   卷362_1 【送工部张侍郎入蕃吊祭（时张兼修史）】刘禹锡 

月窟宾诸夏，云官降九天。饰终邻好重，锡命礼容全。 
水咽犹登陇，沙鸣稍极边。路因乘驿近，志为饮冰坚。 
毳帐差池见，乌旗摇曳前。归来赐金石，荣耀自编年。知



   卷362_2 【早秋送台院杨侍御归朝（兄弟四人遍历诸科二人同省）】刘禹锡 

仙署棣华春，当时已绝伦。今朝丹阙下，更入白眉人。 
重振高阳族，分居要路津。一门科第足，五府辟书频。 
鸷鸟得秋气，法星悬火旻。圣朝寰海静，所至不埋轮。知



   卷362_3 【送陆侍御归淮南使府五韵（用年字）】刘禹锡 

江左重诗篇，陆生名久传。凤城来已熟，羊酪不嫌膻。 
归路芙蓉府，离堂玳瑁筵。泰山呈腊雪，隋柳布新年。 
曾忝扬州荐，因君达短笺。知



   卷362_4 【送令狐相公自仆射出镇南梁】刘禹锡 

夏木正阴成，戎装出帝京。沾襟辞阙泪，回首别乡情。 
云树褒中路，风烟汉上城。前旌转谷去，后骑踏桥声。 
久领鸳行重，无嫌虎绶轻。终提一麾去，再入福苍生。知



   卷362_5 【奉送裴司徒令公自东都留守再命太原】刘禹锡 

星使出关东，兵符赐上公。山河归旧国，管籥换离宫。 
行色旌旗动，军声鼓角雄。爱棠馀故吏，骑竹见新童。 
汉垒三秋静，胡沙万里空。其如天下望，旦夕咏清风。知



   卷362_6 【海阳湖别浩初师】刘禹锡 

近郭看殊境，独游常鲜欢。逢君驻缁锡，观貌称林峦。 
湖满景方霁，野香春未阑。爱泉移席近，闻石辍棋看。 
风止松犹韵，花繁露未干。桥形出树曲，岩影落池寒。 
别路千嶂里，诗情暮云端。他年买山处，似此得隳官。古



   卷362_7 【许给事见示哭工部刘尚书诗因命同作】刘禹锡 

汉室贤王后，孔门高第人。济时成国器，乐道任天真。 
特达圭无玷，坚贞竹有筠。总戎宽得众，市义贵能贫。 
护塞无南牧，驰心拱北辰。乞身来阙下，赐告卧漳滨。 
荣耀初题剑，清羸已拖绅。宫星徒列位，隙日不回轮。 
自昔追飞侣，今为侍从臣。素弦哀已绝，青简叹犹新。 
未遂挥金乐，空悲撤瑟晨。凄凉竹林下，无复见清尘。知



   卷362_8 【武陵书怀五十韵】刘禹锡 

西汉开支郡，南朝号戚藩。四封当列宿，百雉俯清沅。 
高岸朝霞合，惊湍激箭奔。积阴春暗度，将霁雾先昏。 
俗尚东皇祀，谣传义帝冤。桃花迷隐迹，楝叶慰忠魂。 
户算资渔猎，乡豪恃子孙。照山畬火动，踏月俚歌喧。 
拥楫舟为市，连甍竹覆轩。披沙金粟见，拾羽翠翘翻。 
茗折苍溪秀，蘋生枉渚暄。禽惊格磔起，鱼戏噞喁繁。 
沉约台榭故，李衡墟落存。湘灵悲鼓瑟，泉客泣酬恩。 
露变蒹葭浦，星悬橘柚村。虎咆空野震，鼍作满川浑。 
邻里皆迁客，儿童习左言。炎天无冽井，霜月见芳荪。 
清白家传远，诗书志所敦。列科叨甲乙，从宦出丘樊。 
结友心多契，驰声气尚吞。士安曾重赋，元礼许登门。 
草檄嫖姚幕，巡兵戊己屯。筑台先自隗，送客独留髡。 
遂结王畿绶，来观衢室樽。鸢飞入鹰隼，鱼目俪玙璠。 
晓烛罗驰道，朝阳辟帝阍。王正会夷夏，月朔盛旗幡。 
独立当瑶阙，传呵步紫垣。按章清犴狱，视祭洁蘋蘩。 
御历昌期远，传家宝祚蕃。繇文光夏启，神教畏轩辕。 
内禅因天性，雄图授化元。继明悬日月，出震统乾坤。 
大孝三朝备，洪恩九族惇。百川宗渤澥，五岳辅昆仑。 
何幸逢休运，微班识至尊。校缗资筦榷，复土奉山园。 
一失贵人意，徒闻太学论。直庐辞锦帐，远守愧朱幡。 
巢幕方犹燕，抢榆尚笑鲲。邅回过荆楚，流落感凉温。 
旅望花无色，愁心醉不惛。春江千里草，暮雨一声猿。 
问卜安冥数，看方理病源。带赊衣改制，尘涩剑成痕。 
三秀悲中散，二毛伤虎贲。来忧御魑魅，归愿牧鸡豚。 
就日秦京远，临风楚奏烦。南登无灞岸，旦夕上高原。斋



   卷362_9 【早秋集贤院即事（时为学士）】刘禹锡 

金数已三伏，火星正西流。树含秋露晓，阁倚碧天秋。 
灰琯应新律，铜壶添夜筹。商飙从朔塞，爽气入神州。 
蕙草香书殿，愧花点御沟。山明真色见，水静浊烟收。 
早岁忝华省，再来成白头。幸依群玉府，末路尚瀛洲。主



   卷362_10 【奉和吏部杨尚书太常李卿二相公策…述怀赠答十韵】刘禹锡 

文雅关西族，衣冠赵北都。有声真汉相，无颣胜隋珠。 
当轴龙为友，临池凤不孤。九天开内殿，百辟看晨趋。 
诫满澄欹器，成功别大垆。馀芳在公论，积庆是神扶。 
步武离台席，徊翔集帝梧。铨材秉秦镜，典乐去齐竽。 
潇洒风尘外，逢迎诗酒徒。唯应待华诰，更食万钱厨。古



   卷362_11 【晚岁登武陵城顾望水陆怅然有作】刘禹锡 

星象承乌翼，蛮陬想犬牙。俚人祠竹节，仙洞闭桃花。 
城基历汉魏，江源自賨巴。华表廖王墓，菜地黄琼家。 
霜轻菊秀晚，石浅水纹斜。樵音绕故垒，汲路明寒沙。 
凊风稍改叶，卢橘始含葩。野桥过驿骑，丛祠发迥笳。 
跳鳞避举网，倦鸟寄行楂。路尘高出树，山火远连霞。 
夕曛转赤岸，浮霭起苍葭。轧轧渡水桨，连连赴林鸦。 
叫阍道非远，赐环期自赊。孤臣本危涕，乔木在天涯。古



   卷362_12 【罢郡归洛阳寄友人】刘禹锡 

远谪年犹少，初归鬓已衰。门闲故吏去，室静老僧期。 
不见蜘蛛集，频为佝偻欺。颖微囊未出，寒甚谷难吹。 
濩落唯心在，平生有己知。商歌夜深后，听者竟为谁。古



   卷362_13 【经伏波神祠】刘禹锡 

蒙蒙篁竹下，有路上壶头。汉垒麏鼯斗，蛮溪雾雨愁。 
怀人敬遗像，阅世指东流。自负霸王略，安知恩泽侯。 
乡园辞石柱，筋力尽炎洲。一以功名累，翻思马少游。古



   卷362_14 【和汴州令狐相公到镇改月偶书所怀（二十二韵）】刘禹锡 

受脤新梁苑，和羹旧傅岩。援毫动星宿，垂钓取韬钤。 
赫奕三川至，欢呼百姓瞻。绿油貔虎拥，青纸凤凰衔。 
外垒曾无警，中厨亦罢监。推诚人自服，去杀令逾严。 
赳赳容皆饰，幡幡口尽钳。为兄怜庾翼，选婿得萧咸。 
郁倔咽喉地，骈臻水陆兼。度桥鸣绀幰，入肆飏云帆。 
端月当中气，东风应远占。管弦喧夜景，灯烛掩寒蟾。 
酒每倾三雅，书能发百函。词人羞布鼓，远客献貂襜。 
歌榭白团扇，舞筵金缕衫。旌旗遥一簇，舄履近相搀。 
花树当朱阁，晴河逼翠帘。衣风飘叆叇，烛泪滴巉岩。 
玉斝虚频易，金炉暖更添。映镮窥艳艳，隔袖见纤纤。 
谢傅何由接，桓伊定不凡。应怜郡斋老，旦夕镊霜髯。古



   卷362_15 【遥贺白宾客分司初到洛中，戏呈冯尹】刘禹锡 

西辞望苑去，东占洛阳才。度岭无愁思，看山不懊来。 
冥鸿何所慕，辽鹤乍飞回。洗竹通新径，携琴上旧台。 
尘埃长者辙，风月故人杯。闻道龙门峻，还因上客开。古



   卷362_16 【白侍郎大尹自河南寄示池北新葺水斋即事…兼命同作】刘禹锡 

公府有高政，新斋池上开。再吟佳句后，一似画图来。 
结构疏林下，夤缘曲岸隈。绿波穿户牖，碧甃叠琼瑰。 
幽异当轩满，清光绕砌回。潭心澄晚镜，渠口起晴雷。 
瑶草缘堤种，松烟上岛栽。游鱼惊拨剌，浴鹭喜毰毸。 
为客烹林笋，因僧采石苔。酒瓶常不罄，书案任成堆。 
檐外青雀舫，坐中鹦鹉杯。蒲根抽九节，莲萼捧重台。 
芳讯此时到，胜游何日陪。共讥吴太守，自占洛阳才。古



   卷362_17 【和令狐相公谢太原李侍中寄蒲桃】刘禹锡 

珍果出西域，移根到北方。昔年随汉使，今日寄梁王。 
上相芳缄至，行台绮席张。鱼鳞含宿润，马乳带残霜。 
染指铅粉腻，满喉甘露香。酝成十日酒，味敌五云浆。 
咀嚼停金盏，称嗟响画堂。惭非末至客，不得一枝尝。斋



   卷362_18 【和令狐相公玩白菊】刘禹锡 

家家菊尽黄，梁国独如霜。莹静真琪树，分明对玉堂。 
仙人披雪氅，素女不红妆。粉蝶来难见，麻衣拂更香。 
向风摇羽扇，含露滴琼浆。高艳遮银井，繁枝覆象床。 
桂丛惭并发，梅蕊妒先芳。一入瑶华咏，从兹播乐章。主



   卷362_19 【令狐相公见示新栽蕙兰二草之什，兼命同作】刘禹锡 

上国庭前草，移来汉水浔。朱门虽易地，玉树有馀阴。 
艳彩凝还泛，清香绝复寻。光华童子佩，柔软美人心。 
惜晚含远思，赏幽空独吟。寄言知音者，一奏风中琴。主



   卷362_20 【和令狐相公南斋小宴听阮咸】刘禹锡 

阮巷久芜沉，四弦有遗音。雅声发兰室，远思含竹林。 
座绝众宾语，庭移芳树阴。飞觞助真气，寂听无流心。 
影似白团扇，调谐朱弦琴。一毫不平意，幽怨古犹今。主



   卷362_21 【和令狐相公九日对黄白二菊花见怀】刘禹锡 

素萼迎寒秀，金英带露香。繁华照旄钺，荣盛对银黄。 
琮璧交辉映，衣裳杂彩章。晴云遥盖覆，秋蝶近悠扬。 
空想逢九日，何由陪一觞。满丛佳色在，未肯委严霜。主



   卷362_22 【令狐仆射与余投分素深纵山川阻修…附于旧编之末】刘禹锡 

前日寝门恸，至今悲有馀。已嗟万化尽，方见八行书。 
满纸传相忆，裁诗怨索居。危弦音有绝，哀玉韵犹虚。 
忽叹幽明异，俄惊岁月除。文章虽不朽，精魄竟焉如。 
零泪沾青简，伤心见素车。凄凉从此后，无复望双鱼。知



   卷362_23 【和乐天闲园独赏八韵前以蜂鹤拙句寄呈…小巧以取大咍】刘禹锡 

永日无人事，芳园任兴行。陶庐树可爱，潘宅雨新晴。 
傅粉琅玕节，熏香菡萏茎。榴花裙色好，桐子药丸成。 
柳蠹枝偏亚，桑空叶再生。睢盱欲斗雀，索漠不言莺。 
动植随四气，飞沉含五情。抢榆与水击，小大强为名。古



   卷362_24 【奉和裴令公新成绿野堂即书】刘禹锡 

蔼蔼鼎门外，澄澄洛水湾。堂皇临绿野，坐卧看青山。 
位极却忘贵，功成欲爱闲。官名司管籥，心术去机关。 
禁苑凌晨出，园花及露攀。池塘鱼拨剌，竹径鸟绵蛮。 
志在安潇洒，尝经历险艰。高情方造适，众意望征还。 
好客交珠履，华筵舞玉颜。无因随贺燕，翔集画梁间。主



   卷362_25 【三月三日与乐天及河南李尹奉陪裴令公泛洛禊饮…十二韵】刘禹锡 

洛下今修禊，群贤胜会稽。盛筵陪玉铉，通籍尽金闺。 
波上神仙妓，岸傍桃李蹊。水嬉如鹭振，歌响杂莺啼。 
历览风光好，沿洄意思迷。棹歌能俪曲，墨客竞分题。 
翠幄连云起，香车向道齐。人夸绫步障，马惜锦障泥。 
尘暗宫墙外，霞明苑树西。舟形随鹢转，桥影与虹低。 
川色晴犹远，乌声暮欲栖。唯馀踏青伴，待月魏王堤。斋



   卷362_26 【乐天少傅五月长斋广延缁徒谢绝文友坐成暌间因以戏之】刘禹锡 

五月长斋戒，深居绝送迎。不离通德里，便是法王城。 
举目皆僧事，全家少俗情。精修无上道，结念未来生。 
宾閤缁衣占，书堂信鼓鸣。戏童为塔象，啼鸟学经声。 
黍用青菰角，葵承玉露烹。马家供薏苡，刘氏饷芜菁。 
暗网笼歌扇，流尘晦酒铛。不知何次道，作佛几时成。知



   卷362_27 【酬乐天晚夏闲居欲相访先以诗见贻】刘禹锡 

池榭堪临泛，翛然散郁陶。步因驱鹤缓，吟为听蝉高。 
林密添新竹，枝低缒晚桃。酒醅晴易熟，药圃夏频薅。 
老是班行旧，闲为乡里豪。经过更何处，风景属吾曹。知



   卷362_28 【酬乐天醉后狂吟十韵（来章有移家惟醉和之句）】刘禹锡 

散诞人间乐，逍遥地上仙。诗家登逸品，释氏悟真筌。 
制诰留台阁，歌词入管弦。处身于木雁，任世变桑田。 
吏隐情兼遂，儒玄道两全。八关斋适罢，三雅兴尤偏。 
文墨中年旧，松筠晚岁坚。鱼书曾替代，香火有因缘。 
欲向醉乡去，犹为色界牵。好吹杨柳曲，为我舞金钿。斋



   卷362_29 【牛相公见示新什，谨依本韵次用以抒下情】刘禹锡 

剧韵新篇至，因难始见能。雨天龙变化，晴日凤鶱腾。 
游海惊何极，闻韶素不曾。惬心时拊髀，击节日麾肱。 
符彩添隃墨，波澜起剡藤。拣金光熠熠，累璧势层层。 
珠媚多藏贾，花撩欲定僧。封来真宝物，寄与愧交朋。 
已老无时疾，长贫望岁登。雀罗秋寂寂，虫翅晓薨薨。 
羸骥方辞绊，虚舟已绝縆。荣华甘死别，健羡亦生憎。 
玉柱琤瑽韵，金觥雹凸棱。何时良宴会，促膝对华灯。斋



   卷362_30 【奉和中书崔舍人八月十五日夜玩月二十韵】刘禹锡 

暮景中秋爽，阴灵既望圆。浮精离碧海，分照接虞渊。 
迥见孤轮出，高从倚盖旋。二仪含皎澈，万象共澄鲜。 
整御当西陆，舒光丽上玄。从星变风雨，顺日助陶甄。 
远近同时望，晶荧此夜偏。运行调玉烛，洁白应金天。 
曲沼疑瑶镜，通衢若象筵。逢人尽冰雪，遇景即神仙。 
引素吞银汉，凝清洗绿烟。皋禽警露下，邻杵思风前。 
水是还珠浦，山成种玉田。剑沉三尺影，灯罢九枝然。 
象外形无迹，寰中影有迁。稍当云阙正，未映斗城悬。 
静对挥宸翰，闲临襞彩笺。境同牛渚上，宿在凤池边。 
兴掩寻安道，词胜命仲宣。从今纸贵后，不复咏陈篇。古



   卷362_31 【奉和淮南李相公早秋即事，寄成都武相公】刘禹锡 

八柱共承天，东西别隐然。远夷争慕化，真相故临边。 
并进夔龙位，仍齐龟鹤年。同心舟已济，造膝璧常联。 
对领专征寄，遥持造物权。斗牛添气色，井络静氛烟。 
献可通三略，分甘出万钱。汉南趋节制，赵北赐山川。 
玉帐观渝舞，虹旌猎楚田。步嫌双绶重，梦入九城偏。 
秋雨离情动，新诗乐府传。聆音还窃抃，不觉抚么弦。知



   卷362_32 【元和癸巳岁仲秋诏发江陵偏师问罪蛮…寄荆南严司空】刘禹锡 

蛮水阻朝宗，兵符下渚宫。前筹得上策，无战已成功。 
汉使星飞入，夷心草偃同。歌谣开竹栈，拜舞戢桑弓。 
就日知冰释，投人念鸟穷。网罗三面解，章奏九门通。 
卉服联操袂，雕题尽鞠躬。降幡秋练白，驿骑昼尘红。 
火号休传警，机桥罢亘空。登山不见虏，振旆自生风。 
江远烟波静，军回气色雄。伫看闻喜后，金石赐元戎。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十三 
 
   
　 
　

　
 　



   卷363_1 【和李六侍御文宣王庙释奠作】刘禹锡 

叹息鲁先师，生逢周室卑。有心律天道，无位救陵夷。 
历聘不能用，领徒空尔为。儒风正礼乐，旅象入蓍龟。 
西狩非其应，中都安足施。世衰由我贱，泣下为人悲。 
遗教光文德，兴王叶梦期。土田封后胤，冕服饰虚仪。 
钟鼓胶庠荐，牲牢郡邑祠。闻君喟然叹，偏在上丁时。斋



   卷363_2 【和窦中丞晚入容江作】刘禹锡 

汉郡三十六，郁林东南遥。人伦选清臣，天外颁诏条。 
桂水步秋浪，火山凌雾朝。分圻辨风物，入境闻讴谣。 
莎岸见长亭，烟林隔丽谯。日落舟益驶，川平旗自飘。 
珠浦远明灭，金沙晴动摇。一吟道中作，离思悬层霄。主



   卷363_3 【南海马大夫见惠著述三通勒成四帙…钦受嘉贶诗以谢之】刘禹锡 

红旗阅五兵，绛帐领诸生。味道轻鼎食，退公犹笔耕。 
青箱传学远，金匮纳书成。一瞬见前事，九流当抗行。 
编蒲曾苦思，垂竹愧无名。今日承芳讯，谁言赠衮荣。主



   卷363_4 【和杨侍郎初至郴州纪事书情题郡斋八韵】刘禹锡 

旌节下朝台，分圭从北回。城头鹤立处，驿树凤栖来。 
旧路芳尘在，新恩馹骑催。里闾风偃草，鼓舞抃成雷。 
吏散山禽啭，庭香夏蕊开。郡斋堪四望，壁记有三台。 
人讶征黄晚，文非吊屈哀。一吟梁甫曲，知是卧龙才。知



   卷363_5 【和东川王相公新涨驿池八韵】刘禹锡 

今日池塘上，初移造物权。苞蔵成别岛，沿浊致清涟。 
变化生言下，蓬瀛落眼前。泛觞惊翠羽，开幕对红莲。 
远写风光入，明含气象全。渚烟笼驿树，波日漾宾筵。 
曲岸留缇骑，中流转彩船。无因接元礼，共载比神仙。古



   卷363_6 【酬杨八庶子喜韩吴兴与余同迁见赠（依本韵次用）】刘禹锡 

早遇圣明朝，雁行登九霄。文轻傅武仲，酒逼盖宽饶。 
舍矢同瞻鹄，当筵共赛枭。琢磨三益重，唱和五音调。 
台柏烟常起，池荷香暗飘。星文辞北极，旗影度东辽。 
直道由来黜，浮名岂敢要。三湘与百越，雨散又云摇。 
远守惭侯籍，征还荷诏条。悴容唯舌在，别恨几魂销。 
满眼悲陈事，逢人少旧僚。烟霞为老伴，蒲柳任先凋。 
虎绶悬新印，龙舼理去桡。断肠天北郡，携手洛阳桥。 
幢盖今虽贵，弓旌会见招。其如草玄客，空宇久寥寥。斋



   卷363_7 【和兵部郑侍郎省中四松诗十韵】刘禹锡 

右相历中台，移松武库栽。紫茸抽组绶，青实长玫瑰。 
便有干霄势，看成构厦材。数分天柱半，影逐日轮回。 
旧赏台阶去，新知谷口来。息阴常仰望，玩境几裴回。 
翠粒晴悬露，苍鳞雨起苔。凝音助瑶瑟，飘蕊泛金罍。 
月桂花遥烛，星榆叶对开。终须似鸡树，荣茂近昭回。知



   卷363_8 【酬郑州权舍人见寄二十韵】刘禹锡 

朱户凌晨启，碧梧含早凉。人从桔柣至，书到漆沮傍。 
抃会因佳句，情深取断章。惬心同笑语，入耳胜笙簧。 
忆昔三条路，居邻数仞墙。学堂青玉案，彩服紫罗囊。 
麟角看成就，龙驹见抑扬。彀中飞一箭，云际落双鶬。 
甸邑叨前列，天台愧后行。鲤庭传事业，鸡树遂翱翔。 
书殿连鳷鹊，神池接凤凰。追游蒙尚齿，惠好结中肠。 
铩翮方抬举，危根易损伤。一麾怜弃置，五字借恩光。 
汝海崆峒秀，溱流芍药芳。风行能偃草，境静不争桑。 
转旆趋关右，颁条匝渭阳。病吟犹有思，老醉已无狂。 
尘满鸿沟道，沙惊白狄乡。伫闻黄纸诏，促召紫微郎。主



   卷363_9 【和牛相公题姑苏所寄太湖石兼寄李苏州】刘禹锡 

震泽生奇石，沉潜得地灵。初辞水府出，犹带龙宫腥。 
发自江湖国，来荣卿相庭。从风夏云势，上汉古查形。 
拂拭鱼鳞见，铿锵玉韵聆。烟波含宿润，苔藓助新青。 
嵌穴胡雏貌，纤铓虫篆铭。孱颜傲林薄，飞动向雷霆。 
烦热近还散，馀酲见便醒。凡禽不敢息，浮壒莫能停。 
静称垂松盖，鲜宜映鹤翎。忘忧常目击，素尚与心冥。 
眇小欺湘燕，团圆笑落星。徒然想融结，安可测年龄。 
采取询乡耋，搜求按旧经。垂钩入空隙，隔浪动晶荧。 
有获人争贺，欢谣众共听。一州惊阅宝，千里远扬舲。 
睹物洛阳陌，怀人吴御亭。寄言垂天翼，早晚起沧溟。斋



   卷363_10 【浙西李大夫述梦四十韵并浙东元相公酬和斐然继声】刘禹锡 

位是才能取，时因际会遭。羽仪呈鸑鷟，铓刃试豪曹。 
洛下推年少，山东许地高。门承金铉鼎，家有玉璜韬。 
海浪扶鹏翅，天风引骥髦。便知蓬阁閟，不识鲁衣褒。 
兴发春塘草，魂交益部刀。形开犹抱膝，烛尽遽挥毫。 
昔仕当初筮，逢时咏载橐。怀铅辨虫蠹，染素学鹅毛。 
车骑方休汝，归来欲效陶。南台资謇谔，内署选风骚。 
羽化如乘鲤，楼居旧冠鳌。美香焚湿麝，名果赐干萄。 
议赦蝇栖笔，邀歌蚁泛醪。代言无所戏，谢表自称叨。 
兰焰凝芳泽，芝泥莹玉膏。对频声价出，直久梦魂劳。 
草诏令归马，批章答献獒。银花悬院榜，翠羽映帘绦。 
讽谏欣然纳，奇觚率尔操。禁中时谔谔，天下免忉忉。 
左顾龟成印，双飞鹄织袍。谢宾缘地密，洁己是心豪。 
五日思归沐，三春羡众邀。茶炉依绿笋，棋局就红桃。 
溟海桑潜变，阴阳炭暗熬。仙成脱屣去，臣恋捧弓号。 
建节辞乌柏，宣风看鹭涛。土山京口峻，铁瓮郡城牢。 
曲岛花千树，官池水一篙。莺来和丝管，雁起拂麾旄。 
宛转倾罗扇，回旋堕玉搔。罚筹长竖纛，觥盏样如舠。 
山是千重障，江为四面濠。卧龙曾得雨，孤鹤尚鸣皋。 
剑用雄开匣，弓闲蛰受弢。凤姿尝在竹，鷃羽不离蒿。 
吴越分双镇，东西接万艘。今朝比潘陆，江海更滔滔。主



   卷363_11 【和浙西李大夫伊川卜居】刘禹锡 

早入八元数，尝承三接恩。飞鸣天上路，镇压海西门。 
清望寰中许，高情物外存。时来诚不让，归去每形言。 
洛下思招隐，江干厌作藩。按经修道具，依样买山村。 
开凿随人化，幽阴为律暄。远移难得树，立变旧荒园。 
绝塞通潜径，平泉占上原。烟霞遥在想，簿领益为繁。 
丹禁虚东閤，苍生望北辕。徒令双白鹤，五里自翩翻。斋



   卷363_12 【省试风光草际浮】刘禹锡 

熙熙春景霁，草绿春光丽。的历乱相鲜，葳蕤互亏蔽。 
乍疑芊绵里，稍动丰茸际。影碎翻崇兰，浮香转丛蕙。 
含烟绚碧彩，带露如珠缀。幸因采掇日，况此临芳岁。斋



   卷363_13 【历阳书事七十韵】刘禹锡 

一夕为湖地，千年列郡名。霸王迷路处，亚父所封城。 
汉置东南尉，梁分肘腋兵。本吴风俗剽，兼楚语音伧。 
沸井今无涌，乌江旧有名。土台游柱史，石室隐彭铿。 
曹操祠犹在，濡须坞未平。海潮随月大，江水应春生。 
忆昨深山里，终朝看火耕。鱼书来北阙，鹢首下南荆。 
云雨巫山暗，蕙兰湘水清。章华树已失，鄂渚草来迎。 
庐阜香炉出，湓城粉堞明。雁飞彭蠡暮，鸦噪大雷晴。 
平野分风使，恬和趁夜程。贵池登陆峻，舂谷渡桥鸣。 
骆驿主人问，悲欢故旧情。几年方一面，卜昼便三更。 
助喜杯盘盛，忘机笑语訇。管清疑警鹤，弦巧似娇莺。 
炽炭烘蹲兽，华茵织斗鲸。回裾飘雾雨，急节堕琼英。 
敛黛凝愁色，施钿耀翠晶。容华本南国，妆束学西京。 
日落方收鼓，天寒更炙笙。促筵交履舄，痛饮倒簪缨。 
谑浪容优孟，娇怜许智琼。蔽明添翠帟，命烛拄金茎。 
坐久罗衣皱，杯频粉面騂。兴来从请曲，意堕即飞觥。 
令急重须改，欢冯醉尽呈。诘朝还选胜，来日又寻盟。 
道别殷勤惜，邀筵次第争。唯闻嗟短景，不复有馀酲。 
众散扃朱户，相携话素诚。晤言犹亹亹，残漏自丁丁。 
出祖千夫拥，行厨五熟烹。离亭临野水，别思入哀筝。 
接境人情洽，方冬馔具精。中流为界道，隔岸数飞甍。 
沙浦王浑镇，沧洲谢脁城。望夫人化石，梦帝日环营。 
半渡趋津吏，缘堤簇郡甿。场黄堆晚稻，篱碧见冬菁。 
里社争来献，壶浆各自擎。鸱夷倾底写，粔籹斗成□。 
采石风传柝，新林暮击钲。茧纶牵拨剌，犀焰照澄泓。 
露冕观原野，前驱抗旆旌。分庭展宾主，望阙拜恩荣。 
比屋惸嫠辈，连年水旱并。遐思常后已，下令必先庚。 
远岫低屏列，支流曲带萦。湖鱼香胜肉，官酒重于饧。 
忆昔泉源变，斯须地轴倾。鸡笼为石颗，龟眼入泥坑。 
事系人风重，官从物论轻。江春俄澹荡，楼月几亏盈。 
柳长千丝宛，田塍一线絣。游鱼将婢从，野雉见媒惊。 
波净攒凫鹊，洲香发杜蘅。一钟菰葑米，千里水葵羹。 
受谴时方久，分忧政未成。比琼虽碌碌，于铁尚铮铮。 
早忝登三署，曾闻奏六英。无能甘负弩，不慎在提衡。 
口语成中遘，毛衣阻上征。时闻关利钝，智亦有聋盲。 
昔愧山东妙，今惭海内兄。后来登甲乙，早已在蓬瀛。 
心托秦明镜，才非楚白珩。齿衰亲药物，宦薄傲公卿。 
捧日皆元老，宣风尽大彭。好令朝集使，结束赴新正。知



   卷363_14 【和武中丞秋日寄怀简诸僚故】刘禹锡 

退朝还公府，骑吹息繁阴。吏散秋庭寂，乌啼烟树深。 
威生奉白简，道胜外华簪。风物清远目，功名怀寸阴。 
云衢念前侣，彩翰写冲襟。凉菊照幽径，败荷攒碧浔。 
感时江海思，报国松筠心。空愧寿陵步，芳尘何处寻。古



   卷363_15 【和令狐相公春日寻花有怀白侍郎阁老】刘禹锡 

芳菲满雍州，鸾凤许同游。花径须深入，时光不少留。 
色鲜由树嫩，枝亚为房稠。静对仍持酒，高看特上楼。 
晴宜连夜赏，雨便一年休。共忆秋官处，馀霞曲水头。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十四 
 
   
　 
　

　
 　



   卷364_1 【荆州歌二首】刘禹锡 

渚宫杨柳暗，麦城朝雉飞。可怜踏青伴，乘暖著轻衣。知

今日好南风，商旅相催发。沙头樯竿上，始见春江阔。古



   卷364_2 【纪南歌】刘禹锡 

风烟纪南城，尘土荆门路。天寒多猎骑，走上樊姬墓。主



   卷364_3 【视刀环歌】刘禹锡 

常恨言语浅，不如人意深。今朝两相视，脉脉万重心。古



   卷364_4 【三阁辞四首（吴声）】刘禹锡 

贵人三阁上，日晏未梳头。不应有恨事，娇甚却成愁。主

珠箔曲琼钩，仔细见扬州。北兵那得度，浪话判悠悠。知

沉香帖阁柱，金缕画门楣。回首降幡下，已见黍离离。古

三人出眢井，一身登槛车。朱门漫临水，不可见鲈鱼。斋



   卷364_5 【纥那曲二首】刘禹锡 

杨柳郁青青，竹枝无限情。周郎一回顾，听唱纥那声。知

踏曲兴无穷，调同词不同。愿郎千万寿，长作主人翁。古



   卷364_6 【淮阴行五首】刘禹锡 

簇簇淮阴市，竹楼缘岸上。好日起樯竿，乌飞惊五两。主

今日转船头，金乌指西北。烟波与春草，千里同一色。知

船头大铜镮，摩挲光阵阵。早早使风来，沙头一眼认。古

何物令侬羡，羡郎船尾燕。衔泥趁樯竿，宿食长相见。斋

隔浦望行船，头昂尾幰幰。无奈晚来时，清淮春浪软。主



   卷364_7 【浑侍中宅牡丹】刘禹锡 

径尺千馀朵，人间有此花。今朝见颜色，更不向诸家。古



   卷364_8 【咏红柿子】刘禹锡 

晓连星影出，晚带日光悬。本因遗采掇，翻自保天年。主



   卷364_9 【吕八见寄郡内书怀因而戏和】刘禹锡 

文苑振金声，循良冠百城。不知今史氏，何处列君名。古



   卷364_10 【秋风引】刘禹锡 

何处秋风至，萧萧送雁群。朝来入庭树，孤客最先闻。主



   卷364_11 【柳花词三首】刘禹锡 

开从绿条上，散逐香风远。故取花落时，悠扬占春晚。古

轻飞不假风，轻落不委地。撩乱舞晴空，发人无限思。斋

晴天闇闇雪，来送青春暮。无意似多情，千家万家去。主



   卷364_12 【路傍曲】刘禹锡 

南山宿雨晴，春入凤凰城。处处闻弦管，无非送酒声。古



   卷364_13 【君山怀古】刘禹锡 

属车八十一，此地阻长风。千载威灵尽，赭山寒水中。主



   卷364_14 【庭竹】刘禹锡 

露涤铅粉节，风摇青玉枝。依依似君子，无地不相宜。古



   卷364_15 【唐郎中宅与诸公同饮酒看牡丹】刘禹锡 

今日花前饮，甘心醉数杯。但愁花有语，不为老人开。主



   卷364_16 【题寿安甘棠馆二首】刘禹锡 

公馆似仙家，池清竹径斜。山禽忽惊起，冲落半岩花。古

门前洛阳道，门里桃花路。尘土与烟霞，其间十馀步。斋



   卷364_17 【古词二首（一作讽古）】刘禹锡 

轩后初冠冕，前旒为蔽明。安知从复道，然后见人情。知

簿领乃俗士，清谈信古风。吾观苏令绰，朱墨一何工。古



   卷364_18 【寓兴二首】刘禹锡 

常谈即至理，安事非常情。寄语何平叔，无为轻老生。主

世途多礼数，鹏鷃各逍遥。何事陶彭泽，抛官为折腰。知



   卷364_19 【咏史二首】刘禹锡 

骠骑非无势，少卿终不去。世道剧颓波，我心如砥柱。斋

贾生明王道，卫绾工车戏。同遇汉文时，何人居贵位。主



   卷364_20 【经檀道济故垒】刘禹锡 

万里长城坏，荒营野草秋。秣陵多士女，犹唱白符鸠。古



   卷364_21 【伤段右丞（江湖旧游，南宫交代）】刘禹锡 

江海多豪气，朝廷有直声。何言马蹄下，一旦是佳城。主



   卷364_22 【伤独孤舍人】刘禹锡 

昔别矜年少，今悲丧国华。远来同社燕，不见早梅花。古



   卷364_23 【再伤庞尹】刘禹锡 

京兆归何处，章台空暮尘。可怜鸾镜下，哭杀画眉人。主



   卷364_24 【敬酬微公见寄二首】刘禹锡 

凄凉沃州僧，憔悴柴桑宰。别来二十年，唯馀两心在。古

越江千里镜，越岭四时雪。中有逍遥人，夜深观水月。斋



   卷364_25 【鄂渚留别李二十一表臣大夫】刘禹锡 

高樯起行色，促柱动离声。欲问江深浅，应如远别情。知



   卷364_26 【答表臣赠别二首】刘禹锡 

昔为瑶池侣，飞舞集蓬莱。今作江汉别，风雪一徘徊。斋

嘶马立未还，行舟路将转。江头暝色深，挥袖依稀见。主



   卷364_27 【始发鄂渚寄表臣二首】刘禹锡 

祖帐管弦绝，客帆西风生。回车已不见，犹听马嘶声。古

晓发柳林戍，遥城闻五鼓。忆与故人眠，此时犹晤语。斋



   卷364_28 【出鄂州界怀表臣二首】刘禹锡 

离席一挥杯，别愁今尚醉。迟迟有情处，却恨江帆驶。知

梦觉疑连榻，舟行忽千里。不见黄鹤楼，寒沙雪相似。古



   卷364_29 【和游房公旧竹亭闻琴绝句】刘禹锡 

尚有竹间路，永无綦下尘。一闻流水曲，重忆餐霞人。主



   卷364_30 【西州李尚书知愚与元武昌有旧远示二篇…继和二首】刘禹锡 

如何赠琴日，已是绝弦时。无复双金报，空馀挂剑悲。古

宝匣从此闲，朱弦谁复调。只应随玉树，同向土中销。斋



   卷364_31 【别苏州二首】刘禹锡 

三载为吴郡，临岐祖帐开。虽非谢桀黠，且为一裴回。知

流水阊门外，秋风吹柳条。从来送客处，今日自魂销。古



   卷364_32 【罢和州游建康】刘禹锡 

秋水清无力，寒山暮多思。官闲不计程，遍上南朝寺。主



   卷364_33 【九日登高】刘禹锡 

世路山河险，君门烟雾深。年年上高处，未省不伤心。古



   卷364_34 【答柳子厚】刘禹锡 

年方伯玉早，恨比四愁多。会待休车骑，相随出罻罗。主



   卷364_35 【馆娃宫在旧郡西南砚石山前瞰姑苏台傍有采香…因赋二章】刘禹锡 

宫馆贮娇娃，当时意大夸。艳倾吴国尽，笑入楚王家。 
月殿移椒壁，天花代舜华。唯馀采香径，一带绕山斜。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十五 
 
   
　 
　

　
 　



   卷365_1 【听琴（一作听僧弹琴）】刘禹锡 

禅思何妨在玉琴，真僧不见听时心。
秋堂境寂夜方半，云去苍梧湘水深。



   卷365_2 【魏宫词二首】刘禹锡 

日晚长秋帘外报，望陵歌舞在明朝。
添炉欲爇熏衣麝，忆得分时不忍烧。

日映西陵松柏枝，下台相顾一相思。
朝来乐府长歌曲，唱著君王自作词。



   卷365_3 【杨枝词二首】刘禹锡 

迎得春光先到来，浅黄轻绿映楼台。
只缘袅娜多情思，更被春风长倩猜。

巫峡巫山杨柳多，朝云暮雨远相和。
因想阳台无限事，来君回唱竹枝歌。



   卷365_4 【竹枝词二首】刘禹锡 

杨柳青青江水平，闻郎江上唱歌声。
东边日出西边雨，道是无晴却有晴。

楚水巴山江雨多，巴人能唱本乡歌。
今朝北客思归去，回入纥那披绿罗。



   卷365_5 【堤上行三首】刘禹锡 

酒旗相望大堤头，堤下连樯堤上楼。
日暮行人争渡急，桨声幽轧满中流。

江南江北望烟波，入夜行人相应歌。
桃叶传情竹枝怨，水流无限月明多。

春堤缭绕水徘徊，酒舍旗亭次第开。
日晚上楼招估客，轲峨大艑落帆来。



   卷365_6 【踏歌词四首（第二首一作张籍《无题诗》）】刘禹锡 

春江月出大堤平，堤上女郎连袂行。
唱尽新词欢不见，红霞映树鹧鸪鸣。

桃蹊柳陌好经过，灯下妆成月下歌。
为是襄王故宫地，至今犹自细腰多。

新词宛转递相传，振袖倾鬟风露前。
月落乌啼云雨散，游童陌上拾花钿。

日暮江头闻竹枝，南人行乐北人悲。
自从雪里唱新曲，直到三春花尽时。



   卷365_7 【步虚词二首】刘禹锡 

阿母种桃云海际，花落子成三千岁。
海风吹折最繁枝，跪捧琼盘献天帝。

华表千年一鹤归，凝丹为顶雪为衣。
星星仙语人听尽，却向五云翻翅飞。



   卷365_8 【阿娇怨】刘禹锡 

望见葳蕤举翠华，试开金屋扫庭花。
须臾宫女传来信，言幸平阳公主家。



   卷365_9 【秋词二首】刘禹锡 

自古逢秋悲寂寥，我言秋日胜春朝。
晴空一鹤排云上，便引诗情到碧霄。

山明水净夜来霜，数树深红出浅黄。
试上高楼清入骨，岂如春色嗾人狂。



   卷365_10 【秋扇词】刘禹锡 

莫道恩情无重来，人间荣谢递相催。
当时初入君怀袖，岂念寒炉有死灰。



   卷365_11 【竹枝词九首】刘禹锡 

白帝城头春草生，白盐山下蜀江清。
南人上来歌一曲，北人莫上动乡情。

山桃红花满上头，蜀江春水拍山流。
花红易衰似郎意，水流无限似侬愁。

江上朱楼新雨晴，瀼西春水縠纹生。
桥东桥西好杨柳，人来人去唱歌行。

日出三竿春雾消，江头蜀客驻兰桡。
凭寄狂夫书一纸，家住成都万里桥。

两岸山花似雪开，家家春酒满银杯。
昭君坊中多女伴，永安宫外踏青来。

城西门前滟滪堆，年年波浪不能摧。
懊恼人心不如石，少时东去复西来。

瞿塘嘈嘈十二滩，人言道路古来难。
长恨人心不如水，等闲平地起波澜。

巫峡苍苍烟雨时，清猿啼在最高枝。
个里愁人肠自断，由来不是此声悲。

山上层层桃李花，云间烟火是人家。
银钏金钗来负水，长刀短笠去烧畬。



   卷365_12 【杨柳枝词九首】刘禹锡 

塞北梅花羌笛吹，淮南桂树小山词。
请君莫奏前朝曲，听唱新翻杨柳枝。

南陌东城春早时，相逢何处不依依。
桃红李白皆夸好，须得垂杨相发挥。

凤阙轻遮翡翠帏，龙池遥望麹尘丝。
御沟春水相辉映，狂杀长安年少儿。

金谷园中莺乱飞，铜驼陌上好风吹。
城中桃李须臾尽，争似垂杨无限时。

花萼楼前初种时，美人楼上斗腰肢。
如今抛掷长街里，露叶如啼欲向谁。

炀帝行宫汴水滨，数枝杨柳不胜春。
晚来风起花如雪，飞入宫墙不见人。

御陌青门拂地垂，千条金缕万条丝。
如今绾作同心结，将赠行人知不知。

城外春风吹酒旗，行人挥袂日西时。
长安陌上无穷树，唯有垂杨管别离。

轻盈袅娜占年华，舞榭妆楼处处遮。
春尽絮花留不得，随风好去落谁家。



   卷365_13 【浪淘沙九首（第四首一作张籍诗）】刘禹锡 

九曲黄河万里沙，浪淘风簸自天涯。
如今直上银河去，同到牵牛织女家。

洛水桥边春日斜，碧流清浅见琼砂。
无端陌上狂风急，惊起鸳鸯出浪花。

汴水东流虎眼纹，清淮晓色鸭头春。
君看渡口淘沙处，渡却人间多少人。

鹦鹉洲头浪飐沙，青楼春望日将斜。
衔泥燕子争归舍，独自狂夫不忆家。

濯锦江边两岸花，春风吹浪正淘沙。
女郎剪下鸳鸯锦，将向中流匹晚霞。

日照澄洲江雾开，淘金女伴满江隈。
美人首饰侯王印，尽是沙中浪底来。

八月涛声吼地来，头高数丈触山回。
须臾却入海门去，卷起沙堆似雪堆。

莫道谗言如浪深，莫言迁客似沙沉。
千淘万漉虽辛苦，吹尽狂沙始到金。

流水淘沙不暂停，前波未灭后波生。
令人忽忆潇湘渚，回唱迎神三两声。



   卷365_14 【洛中送韩七中丞之吴兴口号五首】刘禹锡 

昔年意气结群英，几度朝回一字行。
海北江南零落尽，两人相见洛阳城。

自从云散各东西，每日欢娱却惨凄。
离别苦多相见少，一生心事在书题。

今朝无意诉离杯，何况清弦急管催。
本欲醉中轻远别，不知翻引酒悲来。

骆驼桥上蘋风急，鹦鹉杯中箬下春。
水碧山青知好处，开颜一笑向何人。

溪中士女出笆篱，溪上鸳鸯避画旗。
何处人间似仙境，春山携妓采茶时。



   卷365_15 【送廖参谋东游二首】刘禹锡 

九陌逢君又别离，行云别鹤本无期。
望嵩楼上忽相见，看过花开花落时。

繁花落尽君辞去，绿草垂杨引征路。
东道诸侯皆故人，留连必是多情处。



   卷365_16 【洛中春末送杜录事赴蕲州】刘禹锡 

樽前花下长相见，明日忽为千里人。
君过午桥回首望，洛城犹自有残春。



   卷365_17 【夜燕福建卢侍郎宅因送之镇】刘禹锡 

暂驻旌旗洛水堤，绮筵红烛醉兰闺。
美人美酒长相逐，莫怕猿声发建溪。



   卷365_18 【重送鸿举师赴江陵谒马逢侍御】刘禹锡 

西北秋风凋蕙兰，洞庭波上碧云寒。
茂陵才子江陵住，乞取新诗合掌看。



   卷365_19 【赠长沙讚头陀】刘禹锡 

外道邪山千万重，真言一发尽摧峰。
有时明月无人夜，独向昭潭制恶龙。



   卷365_20 【送霄韵上人游天台（一作宝韵上人）】刘禹锡 

曲江僧向松江见，又到天台看石桥。
鹤恋故巢云恋岫，比君犹自不逍遥。



   卷365_21 【台城怀古】刘禹锡 

清江悠悠王气沉，六朝遗事何处寻。
宫墙隐嶙围野泽，鹳鶂夜鸣秋色深。



   卷365_22 【戏赠崔千牛】刘禹锡 

学道深山许老人，留名万代不关身。
劝君多买长安酒，南陌东城占取春。



   卷365_23 【扬州春夜李端公益张侍御登段侍御平路…以志其事】刘禹锡 

寂寂独看金烬落，纷纷只见玉山颓。
自羞不是高阳侣，一夜星星骑马回。



   卷365_24 【逢王十二学士入翰林，因以诗赠】刘禹锡 

厩马翩翩禁外逢，星槎上汉杳难从。
定知欲报淮南诏，促召王褒入九重。



   卷365_25 【阙下口号呈柳仪曹】刘禹锡 

彩仗神旗猎晓风，鸡人一唱鼓蓬蓬。
铜壶漏水何时歇，如此相催即老翁。



   卷365_26 【监祠夕月坛书事（其礼用昼）】刘禹锡 

西皞司分昼夜平，羲和停午太阴生。
铿锵揖让秋光里，观者如云出凤城。



   卷365_27 【元和甲午岁诏书尽征江湘逐客余自武陵赴京宿于…诸君子】刘禹锡 

雷雨江山起卧龙，武陵樵客蹑仙踪。
十年楚水枫林下，今夜初闻长乐钟。



   卷365_28 【元和十一年自朗州召至京，戏赠看花诸君子】刘禹锡 

紫陌红尘拂面来，无人不道看花回。
玄都观里桃千树，尽是刘郎去后栽。



   卷365_29 【再游玄都观】刘禹锡 

百亩庭中半是苔，桃花净尽菜花开。
种桃道士归何处，前度刘郎今又来。



   卷365_30 【与歌者米嘉荣】刘禹锡 

唱得凉州意外声，旧人唯数米嘉荣。
近来时世轻先辈，好染髭须事后生。



   卷365_31 【望夫石（山正对和州郡楼）】刘禹锡 

终日望夫夫不归，化为孤石苦相思。
望来已是几千载，只似当时初望时。



   卷365_32 【听旧宫中乐人穆氏唱歌】刘禹锡 

曾随织女渡天河，记得云间第一歌。
休唱贞元供奉曲，当时朝士已无多。



   卷365_33 【金陵五题·石头城】刘禹锡 

山围故国周遭在，潮打空城寂寞回。
淮水东边旧时月，夜深还过女墙来。



   卷365_34 【金陵五题·乌衣巷】刘禹锡 

朱雀桥边野草花，乌衣巷口夕阳斜。
旧时王谢堂前燕，飞入寻常百姓家。



   卷365_35 【金陵五题·台城】刘禹锡 

台城六代竞豪华，结绮临春事最奢。
万户千门成野草，只缘一曲后庭花。



   卷365_36 【金陵五题·生公讲堂】刘禹锡 

生公说法鬼神听，身后空堂夜不扃。
高坐寂寥尘漠漠，一方明月可中庭。



   卷365_37 【金陵五题·江令宅】刘禹锡 

南朝词臣北朝客，归来唯见秦淮碧。
池台竹树三亩馀，至今人道江家宅。



   卷365_38 【韩信庙】刘禹锡 

将略兵机命世雄，苍黄钟室叹良弓。
遂令后代登坛者，每一寻思怕立功。



   卷365_39 【李贾二大谏拜命后寄杨八寿州】刘禹锡 

谏省新登二直臣，万方惊喜捧丝纶。
则知天子明如日，肯放淮南高卧人。



   卷365_40 【美温尚书镇定兴元以诗寄贺】刘禹锡 

旌旗入境犬无声，戮尽鲸鲵汉水清。
从此世人开耳目，始知名将出书生。



   卷365_41 【酬瑞州吴大夫夜泊湘川见寄一绝】刘禹锡 

夜泊湘川逐客心，月明猿苦血沾襟。
湘妃旧竹痕犹浅，从此因君染更深。



   卷365_42 【征还京师见旧番官冯叔达】刘禹锡 

前者匆匆襆被行，十年憔悴到京城。
南宫旧吏来相问，何处淹留白发生。



   卷365_43 【与歌者何戡】刘禹锡 

二十馀年别帝京，重闻天乐不胜情。
旧人唯有何戡在，更与殷勤唱渭城。



   卷365_44 【与歌童田顺郎】刘禹锡 

天下能歌御史娘，花前叶底奉君王。
九重深处无人见，分付新声与顺郎。



   卷365_45 【燕尔馆破，屏风所画至精，人多叹赏题之】刘禹锡 

画时应遇空亡日，卖处难逢识别人。
唯有多情往来客，强将衫袖拂埃尘。



   卷365_46 【赏牡丹】刘禹锡 

庭前芍药妖无格，池上芙蕖净少情。
唯有牡丹真国色，花开时节动京城。



   卷365_47 【题欹器图】刘禹锡 

秦国功成思税驾，晋臣名遂叹危机。
无因上蔡牵黄犬，愿作丹徒一布衣。



   卷365_48 【伤桃源薛道士（一作尊师）】刘禹锡 

坛边松在鹤巢空，白鹿闲行旧径中。
手植红桃千树发，满山无主任春风。



   卷365_49 【王思道碑堂下作】刘禹锡 

苍苍宰树起寒烟，尚有威名海内传。
四府旧闻多故吏，几人垂泪拜碑前。



   卷365_50 【伤愚溪三首】刘禹锡 

溪水悠悠春自来，草堂无主燕飞回。
隔帘惟见中庭草，一树山榴依旧开。

草圣数行留坏壁，木奴千树属邻家。
唯见里门通德榜，残阳寂寞出樵车。

柳门竹巷依依在，野草青苔日日多。
纵有邻人解吹笛，山阳旧侣更谁过。



   卷365_51 【伤循州浑尚书】刘禹锡 

贵人沦落路人哀，碧海连天丹旐回。
遥想长安此时节，朱门深巷百花开。



   卷365_52 【代靖安佳人怨二首】刘禹锡 

宝马鸣珂踏晓尘，鱼文匕首犯车茵。
适来行哭里门外，昨夜华堂歌舞人。

秉烛朝天遂不回，路人弹指望高台。
墙东便是伤心地，夜夜流萤飞去来。



   卷365_53 【碧涧寺见元九侍御和展上人诗有三生之句因以和】刘禹锡 

廊下题诗满壁尘，塔前松树已皴鳞。
古来唯有王文度，重见平生竺道人。



   卷365_54 【思黯南墅赏牡丹】刘禹锡 

偶然相遇人间世，合在增城阿姥家。
有此倾城好颜色，天教晚发赛诸花。



   卷365_55 【和浙西尚书闻常州杨给事制新楼因寄之作】刘禹锡 

文昌星象尽东来，油幕朱门次第开。
且上新楼看风月，会乘云雨一时回。



   卷365_56 【后梁宣明二帝碑堂下作】刘禹锡 

玉马朝周从此辞，园陵寂寞对丰碑。
千行宰树荆州道，暮雨萧萧闻子规。



   卷365_57 【赠李司空妓】刘禹锡 

高髻云鬟宫样妆，春风一曲杜韦娘。
司空见惯浑闲事，断尽苏州刺史肠。



   卷365_58 【和西川李尚书伤孔雀及薛涛之什】刘禹锡 

玉儿已逐金镮葬，翠羽先随秋草萎。
唯见芙蓉含晓露，数行红泪滴清池。



   卷365_59 【同乐天登栖灵寺塔】刘禹锡 

步步相携不觉难，九层云外倚阑干。
忽然笑语半天上，无限游人举眼看。



   卷365_60 【有所嗟二首（一作元稹诗，题作所思）】刘禹锡 

庾令楼中初见时，武昌春柳似腰肢。
相逢相笑尽如梦，为雨为云今不知。

鄂渚濛濛烟雨微，女郎魂逐暮云归。
只应长在汉阳渡，化作鸳鸯一只飞。



   卷365_61 【和裴相公傍水闲行】刘禹锡 

为爱逍遥第一篇，时时闲步赏风烟。
看花临水心无事，功业成来二十年。



   卷365_62 【杏园花下酬乐天见赠】刘禹锡 

二十馀年作逐臣，归来还见曲江春。
游人莫笑白头醉，老醉花间有几人。



   卷365_63 【和乐天春词】刘禹锡 

新妆面面下朱楼，深锁春光一院愁。
行到中庭数花朵，蜻蜓飞上玉搔头。



   卷365_64 【和严给事闻唐昌观玉蕊花下有游仙二绝】刘禹锡 

玉女来看玉蕊花，异香先引七香车。
攀枝弄雪时回顾，惊怪人间日易斜。

雪蕊琼丝满院春，衣轻步步不生尘。
君平帘下徒相问，长伴吹箫别有人。



   卷365_65 【忆乐天】刘禹锡 

寻常相见意殷勤，别后相思梦更频。
每遇登临好风景，羡他天性少情人。



   卷365_66 【醉答乐天】刘禹锡 

洛城洛城何日归，故人故人今转稀。
莫嗟雪里暂时别，终拟云间相逐飞。



   卷365_67 【虎丘寺见元相公二年前题名怆然有咏】刘禹锡 

浐水送君君不还，见君题字虎丘山。
因知早贵兼才子，不得多时在世间。



   卷365_68 【寄赠小樊】刘禹锡 

花面丫头十三四，春来绰约向人时。
终须买取名春草，处处将行步步随。



   卷365_69 【吟乐天自问怆然有作】刘禹锡 

亲友关心皆不见，风光满眼倍伤神。
洛阳城里多池馆，几处花开有主人。



   卷365_70 【和令狐相公别牡丹】刘禹锡 

平章宅里一栏花，临到开时不在家。
莫道两京非远别，春明门外即天涯。



   卷365_71 【和令狐相公闻思帝乡有感】刘禹锡 

当初造曲者为谁，说得思乡恋阙时。
沧海西头旧丞相，停杯处分不须吹。



   卷365_72 【酬令狐相公见寄】刘禹锡 

群玉山头住四年，每闻笙鹤看诸仙。
何时得把浮丘袖，白日将升第九天。



   卷365_73 【令狐相公春思见寄】刘禹锡 

一纸书封四句诗，芳晨对酒远相思。
长吟尽日西南望，犹及残春花落时。



   卷365_74 【城内花园颇曾游玩令公居守亦有素期…以答令狐相公见谑】刘禹锡 

楼下芳园最占春，年年结侣采花频。
繁霜一夜相撩治，不似佳人似老人。



   卷365_75 【奉和裴晋公凉风亭睡觉】刘禹锡 

骊龙睡后珠元在，仙鹤行时步又轻。
方寸莹然无一事，水声来似玉琴声。



   卷365_76 【答裴令公雪中讶白二十二与诸公不相访之什】刘禹锡 

玉树琼楼满眼新，的知开閤待诸宾。
迟迟未去非无意，拟作梁园坐右人。



   卷365_77 【吴方之见示听江西故吏朱幼恭歌三篇颇有怀故…因而和之】刘禹锡 

侯家故吏歌声发，逸处能高怨处低。
今岁洛中无雨雪，眼前风景是江西。



   卷365_78 【裴令公见示诮乐天寄奴买马绝句斐言仰和且戏乐天】刘禹锡 

常奴安得似方回，争望追风绝足来。
若把翠娥酬騄耳，始知天下有奇才。



   卷365_79 【酬思黯代书见戏（一作酬牛相见寄）】刘禹锡 

官冷如浆病满身，凌寒不易过天津。
少年留取多情兴，请待花时作主人。



   卷365_80 【答张侍御贾喜再登科后，自洛赴上都赠别】刘禹锡 

又被时人写姓名，春风引路入京城。
知君忆得前身事，分付莺花与后生。



   卷365_81 【赴连州途经洛阳诸公置酒相送张员外贾…率尔酬之】刘禹锡 

谪在三湘最远州，边鸿不到水南流。
如今暂寄樽前笑，明日辞君步步愁。



   卷365_82 【赠元九侍御文石枕以诗奖之】刘禹锡 

文章似锦气如虹，宜荐华簪绿殿中。
纵使凉飙生旦夕，犹堪拂拭愈头风。



   卷365_83 【酬元九院长自江陵见寄】刘禹锡 

无事寻花至仙境，等闲栽树比封君。
金门通籍真多士，黄纸除书每日闻。



   卷365_84 【酬杨侍郎凭见寄】刘禹锡 

翔鸾阙底谢皇恩，缨上沧浪旧水痕。
疏傅挥金忽相忆，远擎长句与招魂。



   卷365_85 【酬马大夫登洭口戍见寄（一作酬海南马大夫）】刘禹锡 

新辞将印拂朝缨，临水登山四体轻。
犹念天涯未归客，瘴云深处守孤城。



   卷365_86 【答杨八敬之绝句（杨时亦谪居）】刘禹锡 

饱霜孤竹声偏切，带火焦桐韵本悲。
今日知音一留听，是君心事不平时。



   卷365_87 【重寄表臣二首】刘禹锡 

对酒临流奈别何，君今已醉我蹉跎。
分明记取星星鬓，他日相逢应更多。

世间人事有何穷，过后思量尽是空。
早晚同归洛阳陌，卜邻须近祝鸡翁。



   卷365_88 【重寄绝句（一作寄唐州杨八）】刘禹锡 

淮西既是平安地，鸦路今无羽檄飞。
闻道唐州最清静，战场耕尽野花稀。



   卷365_89 【酬杨八副使将赴湖南途中见寄一绝】刘禹锡 

知逐征南冠楚材，远劳书信到阳台。
明朝若上君山上，一道巴江自此来。



   卷365_90 【遥和韩睦州元相公二君子】刘禹锡 

玉人紫绶相辉映，却要霜须一两茎。
其奈无成空老去，每临明镜若为情。



   卷365_91 【吴兴敬郎中见惠斑竹杖兼示一绝聊以谢之】刘禹锡 

一茎炯炯琅玕色，数节重重玳瑁文。
拄到高山未登处，青云路上愿逢君。



   卷365_92 【奉和裴令公夜宴】刘禹锡 

天下苍生望不休，东山虽有但时游。
从来海上仙桃树，肯逐人间风露秋。



   卷365_93 【秋夜安国观闻笙】刘禹锡 

织女分明银汉秋，桂枝梧叶共飕飗。
月露满庭人寂寂，霓裳一曲在高楼。



   卷365_94 【酬仆射牛相公晋国池上别后至甘棠馆忽梦同游…口号见寄】刘禹锡 

已嗟池上别魂惊，忽报梦中携手行。
此夜独归还乞梦，老人无睡到天明。



   卷365_95 【裴侍郎大尹雪中遗酒一壶兼示喜眼疾平…斐然仰酬】刘禹锡 

卷尽轻云月更明，金篦不用且闲行。
若倾家酿招来客，何必池塘春草生。



   卷365_96 【和滑州李尚书上巳忆江南禊事】刘禹锡 

白马津头春日迟，沙州归雁拂旌旗。
柳营唯有军中戏，不似江南三月时。



   卷365_97 【酬柳柳州家鸡之赠】刘禹锡 

日日临池弄小雏，还思写论付官奴。
柳家新样元和脚，且尽姜芽敛手徒。



   卷365_98 【答前篇】刘禹锡 

小儿弄笔不能嗔，涴壁书窗且当勤。
闻彼梦熊犹未兆，女中谁是卫夫人。



   卷365_99 【答后篇】刘禹锡 

昔日慵工记姓名，远劳辛苦写西京。
近来渐有临池兴，为报元常欲抗行。



   卷365_100 【重答柳柳州】刘禹锡 

弱冠同怀长者忧，临岐回想尽悠悠。
耦耕若便遗身老，黄发相看万事休。



   卷365_101 【登清晖楼】刘禹锡 

浔阳江色潮添满，彭蠡秋声雁送来。
南望庐山千万仞，共夸新出栋梁材。



   卷365_102 【赴和州于武昌县再遇毛仙翁十八兄因成一绝】刘禹锡 

武昌山下蜀江东，重向仙舟见葛洪。
又得案前亲礼拜，大罗天诀玉函封。



   卷365_103 【寄毗陵杨给事三首】刘禹锡 

挥毫起制来东省，蹑足修名谒外台。
好著櫜鞬莫惆怅，出文入武是全才。

曾主鱼书轻刺史，今朝自请左鱼来。
青云直上无多地，却要斜飞取势回。

东城南陌昔同游，坐上无人第二流。
屈指如今已零落，且须欢喜作邻州。



   卷365_104 【陪崔大尚书及诸阁老宴杏园】刘禹锡 

更将何面上春台，百事无成老又催。
唯有落花无俗态，不嫌憔悴满头来。



   卷365_105 【曹刚】刘禹锡 

大弦嘈囋小弦清，喷雪含风意思生。
一听曹刚弹薄媚，人生不合出京城。



   卷365_106 【寄湖州韩中丞】刘禹锡 

老郎日日忧苍鬓，远守年年厌白蘋。
终日相思不相见，长频相见是何人。



   卷365_107 【杨柳枝】刘禹锡 

杨子江头烟景迷，隋家宫树拂金堤。
嵯峨犹有当时色，半蘸波中水鸟栖。



   卷365_108 【田顺郎歌】刘禹锡 

清歌不是世间音，玉殿尝闻称主心。
唯有顺郎全学得，一声飞出九重深。



   卷365_109 【夜闻商人船中筝】刘禹锡 

大艑高帆一百尺，新声促柱十三弦。
扬州市里商人女，来占江西明月天。



   卷365_110 【闻道士弹思归引】刘禹锡 

仙公一奏思归引，逐客初闻自泫然。
莫怪殷勤悲此曲，越声长苦已三年。



   卷365_111 【喜康将军见访】刘禹锡 

谪居愁寂似幽栖，百草当门茅舍低。
夜猎将军忽相访，鹧鸪惊起绕篱啼。



   卷365_112 【赠刘景擢第】刘禹锡 

湘中才子是刘郎，望在长沙住桂阳。
昨日鸿都新上第，五陵年少让清光。



   卷365_113 【赴连山途次德宗山陵寄张员外】刘禹锡 

常时并冕奉天颜，委佩低簪彩仗间。
今日独来张乐地，万重云水望桥山。



   卷365_114 【尝茶】刘禹锡 

生拍芳丛鹰觜芽，老郎封寄谪仙家。
今宵更有湘江月，照出菲菲满碗花。



   卷365_115 【梁国祠】刘禹锡 

梁国三郎威德尊，女巫箫鼓走乡村。
万家长见空山上，雨气苍茫生庙门。



   卷365_116 【望洞庭】刘禹锡 

湖光秋月两相和，潭面无风镜未磨。
遥望洞庭山水翠，白银盘里一青螺。



   卷365_117 【杨柳枝】刘禹锡 

春江一曲柳千条，二十年前旧板桥。
曾与美人桥上别，恨无消息到今朝。



   卷365_118 【楼上】刘禹锡 

江上楼高二十梯，梯梯登遍与云齐。
人从别浦经年去，天向平芜尽处低。



   卷365_119 【洛滨病卧户部李侍郎见惠药物谑以文星之句斐然仰谢】刘禹锡 

隐几支颐对落晖，故人书信到柴扉。
周南留滞商山老，星象如今属少微。



   卷365_120 【故洛城古墙】刘禹锡 

粉落椒飞知几春，风吹雨洒旋成尘。
莫言一片危基在，犹过无穷来往人。



   卷365_121 【句】刘禹锡 

湖上收宿雨。知

故国思如此，若为天外心。 
（《寄白公》。并见张为《主客图》）斋

东屯沧海阔，南让洞庭宽。（秋水咏。《纪事》）主

翠粒照晴露。（见《侯鲭录》）。知

银花垂院榜，翠羽撼绦铃。（《雪》。《天中记》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十六 
 
   
　 
　

　
 　



   卷366_1 【山亭怀古】张弘靖 

丛石依古城，悬泉洒清池。高低袤丈内，衡霍相蔽亏。 
归田竟何因，为郡岂所宜。谁能辨人野，寄适聊在斯。古



   卷366_2 【和张相公太原山亭怀古诗】韩察 

公府政多暇，思与仁智全。为山想岩穴，引水听潺湲。 
轩冕迹自逸，尘俗无由牵。苍生方瞩望，讵得赋归田。知



   卷366_3 【和张相公太原山亭怀古诗】崔恭 

高情乐闲放，寄迹山水中。朝霞铺座右，虚白贮清风。 
潜窦激飞泉，石路跻且崇。步武有胜概，不与俗情同。主



   卷366_4 【和张相公太原山亭怀古诗】陆瀍 

激水泻飞瀑，寄怀良在兹。如何谢安石，要结东山期。 
入座兰蕙馥，当轩松桂滋。于焉悟幽道，境寂心自怡。斋



   卷366_5 【和张相公太原亭怀古诗】胡证 

飞泉天台状，峭石蓬莱姿。潺湲与青翠，咫尺当幽奇。 
居然尽精道，得以书妍词。岂无他山胜，懿此清轩墀。古



   卷366_6 【句】胡证 

诗书入京国，旌旆过乡关。（《因话录》云：证拜振武节 
度使，道河中。时赵宗儒为帅，证备桑梓礼入谒， 
持刺称百姓，献赵公诗云云。州里荣之）古



   卷366_7 【和太原山亭怀古诗】张贾 

中庭起崖谷，漱玉下涟漪。丹丘谁云远，寓象得心期。 
岂不贵钟鼎，至怀在希夷。唯当蓬莱阁，灵凤复来仪。知



   卷366_8 【和裴司空答张秘书赠马诗】张贾 

阁下从容旧客卿，寄来骏马赏高情。任追烟景骑仍醉， 
知有文章倚便成。步步自怜春日影，萧萧犹起朔风声。 
须知上宰吹嘘意，送入天门上路行。知



   卷366_9 【句】张贾 

夫子生知者，相期妙理中。（《送刘禹锡发华州》）。斋



   卷366_10 【吴兴三绝】张文规 

蘋洲须觉池沼俗，苎布直胜罗纨轻。清风楼下草初出， 
明月峡中茶始生。吴兴三绝不可舍，劝子强为吴会行。古



   卷366_11 【湖州贡焙新茶】张文规 

凤辇寻春半醉回，仙娥进水御帘开。
牡丹花笑金钿动，传奏吴兴紫笋来。



   卷366_12 【句】张文规 

谁云隼旟吏，长对虎头岩。（见《吴兴掌故》）。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十七 
 
   
　 
　

　
 　



   卷367_1 【缑山鹤】张仲素 

羽客骖仙鹤，将飞驻碧山。映松残雪在，度岭片云还。 
清唳因风远，高姿对水闲。笙歌忆天上，城郭叹人间。 
几变霜毛洁，方殊藻质斑。迢迢烟路逸，奋翮讵能攀。斋



   卷367_2 【夜闻洛滨吹笙】张仲素 

王子千年后，笙音五夜闻。逶迤绕清洛，断续下仙云。 
泄泄飘难定，啾啾曲未分。松风助幽律，波月动轻文。 
凤管听何远，鸾声若在群。暗空思羽盖，馀气自氛氲。斋



   卷367_3 【上元日听太清宫步虚】张仲素 

仙客开金箓，元辰会玉京。灵歌宾紫府，雅韵出层城。 
磬杂音徐彻，风飘响更清。纡馀空外尽，断续听中生。 
舞鹤纷将集，流云住未行。谁知九陌上，尘俗仰遗声。斋



   卷367_4 【玉绳低建章】张仲素 

迢迢玉绳下，芒彩正阑干。稍复临鳷鹊，方疑近露寒。 
微明连粉堞，的皪映仙盘。横接河流照，低将夜色残。 
天榆随影没，宫树与光攒。遐想西垣客，长吟欲罢难。斋



   卷367_5 【寒云轻重色】张仲素 

佳期当可许，托思望云端。鳞影朝犹落，繁阴暮自寒。 
因风方袅袅，间石已漫漫。隐映看鸿度，霏微觉树攒。 
凝空多似黛，引素乍如纨。每向愁中览，含毫欲状难。斋



   卷367_6 【圣明乐】张仲素 

九陌祥烟合，千春瑞月明。宫花将苑柳，先发凤凰城。知



   卷367_7 【献寿词】张仲素 

玉帛殊方至，歌钟比屋闻。华夷今一贯，同贺圣朝君。斋



   卷367_8 【宫中乐五首】张仲素 

网户交如绮，纱窗薄似烟。乐吹天上曲，人是月中仙。知

翠匣开寒镜，珠钗挂步摇。妆成只畏晓，更漏促春宵。古

红果瑶池实，金盘露井冰。甘泉将避暑，台殿晓光凝。斋

月采浮鸾殿，砧声隔凤楼。笙歌临水槛，红烛乍迎秋。主

奇树留寒翠，神池结夕波。黄山一夜雪，渭水泻声多。知



   卷367_9 【春游曲三首】张仲素 

烟柳飞轻絮，风榆落小钱。濛濛百花里，罗绮竞秋千。斋

骋望登香阁，争高下砌台。林间踏青去，席上寄笺来。主

行乐三春节，林花百和香。当年重意气，先占斗鸡场。知



   卷367_10 【春闺思】张仲素 

袅袅城边柳，青青陌上桑。提笼忘采叶，昨夜梦渔阳。斋



   卷367_11 【春江曲二首】张仲素 

家寄征河岸，征人几岁游。不如潮水信，每日到沙头。知

乘晓南湖去，参差叠浪横。前洲在何处，霜里雁嘤嘤。古



   卷367_12 【太平词】张仲素 

圣德超千古，皇威静四方。苍生今息战，无事觉时良。主



   卷367_13 【陇上行】张仲素 

行到黄云陇，唯闻羌戍鼙。不如山下水，犹得任东西。古



   卷367_14 【思君恩】张仲素 

紫禁香如雾，青天月似霜。云韶何处奏，只是在朝阳。主



   卷367_15 【王昭君】张仲素 

仙娥今下嫁，骄子自同和。剑戟归田尽，牛羊绕塞多。古



   卷367_16 【秋夜曲】张仲素 

丁丁漏水夜何长，漫漫轻云露月光。
秋逼暗虫通夕响，征衣未寄莫飞霜。



   卷367_17 【秋思赠远】张仲素 

博山沉燎绝馀香，兰烬金檠怨夜长。
为问青青河畔草，几回经雨复经霜。



   卷367_18 【塞上曲】张仲素 

卷旆生风喜气新，早持龙节静边尘。
汉家天子图麟阁，身是当今第一人。



   卷367_19 【塞下曲五首】张仲素 

三戍渔阳再渡辽，騂弓在臂剑横腰。
匈奴似若知名姓，休傍阴山更射雕。

猎马千行雁几双，燕然山下碧油幢。
传声漠北单于破，火照旌旗夜受降。

朔雪飘飘开雁门，平沙历乱卷蓬根。
功名耻计擒生数，直斩楼兰报国恩。

陇水潺湲陇树秋，征人到此泪双流。
乡关万里无因见，西戍河源早晚休。

阴碛茫茫塞草肥，桔槔烽上暮云飞。
交河北望天连海，苏武曾将汉节归。



   卷367_20 【秋思二首】张仲素 

碧窗斜日蔼深晖，愁听寒螀泪湿衣。
梦里分明见关塞，不知何路向金微。

秋天一夜静无云，断续鸿声到晓闻。
欲寄征衣问消息，居延城外又移军。



   卷367_21 【汉苑行二首】张仲素 

回雁高飞太液池，新花低发上林枝。
年光到处皆堪赏，春色人间总不知。

春风淡荡景悠悠，莺啭高枝燕入楼。
千步回廊闻凤吹，珠帘处处上银钩。



   卷367_22 【天马辞二首】张仲素 

天马初从渥水来，郊歌曾唱得龙媒。
不知玉塞沙中路，苜蓿残花几处开。

躞蹀宛驹齿未齐，摐金喷玉向风嘶。
来时欲尽金河道，猎猎轻风在碧蹄。



   卷367_23 【燕子楼诗三首（一作关盻盻诗）】张仲素 

楼上残灯伴晓霜，独眠人起合欢床。
相思一夜情多少，地角天涯不是长。

北邙松柏锁愁烟，燕子楼人思悄然。
自埋剑履歌尘散，红袖香消已十年。

适看鸿雁岳阳回，又睹玄禽逼社来。
瑶瑟玉箫无意绪，任从蛛网任从灰。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十八 
 
   
　 
　

　
 　



   卷368_1 【赋得冬日可爱】庾承宣 

宿雾开天霁，寒郊见初日。林疏照逾远，冰轻影微出。 
岂假阳和气，暂忘玄冬律。愁抱望自宽，羁情就如失。 
欣欣事几许，曈曈状非一。倾心倘知期，良愿自兹毕。主



   卷368_2 【赠毛仙翁】郑澣 

至道无名，至人长生。爰观绘事，似挹真形。方口渥丹， 
浓眉刷青。松姿本秀，鹤质自轻。道德神仙，内蕴心灵。 
红肌丝发，外彰华精。色如含芳，貌若和光。胚浑造化， 
含吐阴阳。吾闻安期，隐见不常。或在世间，或游上苍。 
猗欤真人，得非后身。写此仙骨，久而不磷。皎皎明眸， 
了然如新。蔼蔼童颜，的然如春。金石可并，丹青不泯。 
通天台上，有见常人。俗士观瞻，方悟幽尘。君子图之， 
敬兮如神。知



   卷368_3 【和李德裕游汉州房公湖二首】郑澣 

太尉留琴地，时移重可寻。徽弦一掩抑，风月助登临。 
荣驻青油骑，高张白雪音。祗言酬唱美，良史记王箴。主

静对烟波夕，犹思栋宇清。卧龙空有处，驯鸟独忘情。 
顾步襟期远，参差物象横。自宜雕乐石，爽气际青城。古



   卷368_4 【中书相公任兵部侍郎日后阁植四松逾数年…此官因献拙什】郑澣 

丞相当时植，幽襟对此开。人知舟楫器，天假栋梁材。 
错落龙鳞出，褵褷鹤翅回。重阴罗武库，细响静山台。 
得地公堂里，移根涧水隈。吴臣梦寐远，秦岳岁年摧。 
转觉飞缨缪，何因继组来。几寻珠履迹，愿比角弓培。 
柏悦犹依社，星高久照台。后凋应共操，无复问良媒。主



   卷368_5 【和李德裕房公旧竹亭闻琴】郑澣 

石室寒飙骛，孙枝雅器裁。坐来山水操，弦断吊遗埃。古



   卷368_6 【句】郑澣 

但虑彩色污，无虞臂胛肥。（段成式记，长安菩萨寺 
有画维摩变，为俗讲僧文淑装之，笔迹尽矣，故兴元 
郑尚书题句云云）。古



   卷368_7 【游栖霞寺】张汇 

跻险入幽林，翠微含竹殿。泉声无休歇，山色时隐见。 
潮来杂风雨，梅落成霜霰。一从方外游，顿觉尘心变。知



   卷368_8 【春风扇微和】张汇 

木德生和气，微微入曙风。暗催南向叶，渐翥北归鸿。 
澹荡侵冰谷，悠扬转蕙丛。拂尘回广路，泛籁过遥空。 
暖上烟光际，云移律候中。扶摇如可借，从此戾苍穹。知



   卷368_9 【观藏冰】张汇 

寒气方穷律，阴精正结冰。体坚风带壮，影素月临凝。 
冬赋凌人掌，春期命妇升。凿来壶色彻，纳处镜光澄。 
鲁史曾留问，豳诗旧见称。同观里射享，王道颂还兴。知



   卷368_10 【赋得春风扇微和】陈通方 

习习和风扇，悠悠淑气微。阳升知候改，律应喜春归。 
池柳晴初拆，林莺暖欲飞。川原浮彩翠，台馆动光辉。 
泛艳摇丹阙，扬芳入粉闱。发生当有分，枯朽幸因依。知



   卷368_11 【金谷园怀古】陈通方 

缓步洛城下，轸怀金谷园。昔人随水逝，旧树逐春繁。 
冉冉摇风弱，菲菲裛露翻。歌台岂易见，舞袖乍如存。 
戏蝶香中起，流莺暗处喧。徒闻施锦帐，此地拥行轩。知



   卷368_12 【句】陈通方 

应念路傍憔悴翼，昔年乔木幸同迁。（《纪事》云：通方 
登第，与王播同年。播年五十六，通方甚少。因期集， 
抚播背曰：王老奉赠一第，言其日暮途远。及第同赠官 
也，播恨之。后通方丁家艰，辛苦万状。播为正郎，判 
盐铁。通方穷悴，求之，即不甚给。时李虚中为副使， 
方以诗求为汲引云云。播不得已，荐为江西院官）主



   卷368_13 【立春日晓望三素云】李应 

玄鸟初来日，灵仙望里分。冰容朝上界，玉辇拥朝云。 
碧落流轻艳，红霓间彩文。带烟时缥缈，向斗更氤氲。 
仿佛随风驭，迢遥出晓雰。兹辰三见后，希得从元君。主



   卷368_14 【立春日晓望三素云】陈师穆 

晴晓初春日，高心望素云。彩光浮玉辇，紫气隐元君。 
缥缈中天去，逍遥上界分。鸾骖攀不及，仙吹远难闻。 
礼候于斯睹，明循在解纷。人归悬想处，霞色自氛氲。主



   卷368_15 【立春日晓望三素云】李季何 

霭霭青春曙，飞仙驾五云。浮轮初缥缈，承盖下氤氲。 
薄影随风度，殊容向日分。羽毛纷共远，环珮杳犹闻。 
静合烟霞色，遥将鸾鹤群。年年瞻此节，应许从元君。主



   卷368_16 【春台晴望】李程 

曲台送春目，景物丽新晴。霭霭烟收翠，忻忻木向荣。 
静看迟日上，闲爱野云平。风慢游丝转，天开远水明。 
登高尘虑息，观徼道心清。更有迁乔意，翩翩出谷莺。主



   卷368_17 【玉壶冰（一作咏冰壶）】李程 

琢玉性惟坚，成壶体更圆。虚心含众象，应物受寒泉。 
温润资天质，清贞禀自然。日融光乍散，雪照色逾鲜。 
至鉴功宁宰，无私照岂偏。明将水镜对，白与粉闱连。 
拂拭终为美，提携伫见传。勿令毫发累，遗恨鲍公篇。知



   卷368_18 【赋得竹箭有筠】李程 

常爱凌寒竹，坚贞可喻人。能将先进礼，义与后凋邻。 
冉冉犹全节，青青尚有筠。陶钧二仪内，柯叶四时春。 
待凤花仍吐，停霜色更新。方持不易操，对此欲观身。知



   卷368_19 【观庆云图】李程 

五云从表瑞，藻绘宛成图。柯叶何时改，丹青此不渝。 
非烟色尚丽，似盖状应殊。渥彩看犹在，轻阴望已无。 
方将遇翠幄，那羡起苍梧。欲识从龙处，今逢圣合符。知



   卷368_20 【赠毛仙翁】李程 

茫茫尘累愧腥膻，强把蜉蝣望列仙。闲指紫霄峰下路， 
却归白鹿洞中天。吹箫凤去经何代，茹玉方传得几年。 
他日更来人世看，又应东海变桑田。知



   卷368_21 【省试春台晴望】高弁 

层台聊一望，遍赏帝城春。风暖闻啼鸟，冰开见跃鳞。 
晴山烟外翠，香蕊日边新。已变青门柳，初销紫陌尘。 
金汤千里国，车骑万方人。此处云霄近，凭高愿致身。知



   卷368_22 【霜菊】席夔 

时令忽已变，行看被霜菊。可怜后时秀，当此凛风肃。 
淅沥翠枝翻，凄清金蕊馥。凝姿节堪重，澄艳景非淑。 
宁祛青女威，愿盈君子掬。持来泛樽酒，永以照幽独。知



   卷368_23 【赋得竹箭有筠】席夔 

共爱东南美，青青叹有筠。贞姿众木异，秀色四时均。 
枝叶当无改，风霜岂惮频。虚心如待物，劲节自留春。 
鲜润期栖凤，婵娟可并人。可怜初箨卷，粉泽更宜新。知



   卷368_24 【省试观庆云图】李行敏 

缣素传休祉，丹青状庆云。非烟凝漠漠，似盖乍纷纷。 
尚驻从龙意，全舒捧日文。光因五色起，影向九霄分。 
裂素观嘉瑞，披图贺圣君。宁同窥汗漫，方此睹氛氲。知



   卷368_25 【赋得冬日可爱（一作张正元诗）】陈讽 

寒日临清昼，寥天一望时。未消埋径雪，先暖读书帷。 
属思光难驻，舒情影若遗。晋臣曾比德，谢客昔言诗。 
散彩宁偏照，流阴信不追。馀辉如可就，回烛幸无私。知



   卷368_26 【郡斋三月下旬作（以下三首一作张又新诗）】崔护 

春事日已歇，池塘旷幽寻。残红披独坠，嫩绿间浅深。 
偃仰卷芳褥，顾步爱新阴。谋春未及竟，夏初遽见侵。主



   卷368_27 【五月水边柳】崔护 

结根挺涯涘，垂影覆清浅。睡脸寒未开，懒腰晴更软。 
摇空条已重，拂水带方展。似醉烟景凝，如愁月露泫。 
丝长鱼误恐，枝弱禽惊践。长别几多情，含春任攀搴。主



   卷368_28 【三月五日陪裴大夫泛长沙东湖】崔护 

上巳馀风景，芳辰集远坰。彩舟浮泛荡，绣毂下娉婷。 
林树回葱蒨，笙歌入杳冥。湖光迷翡翠，草色醉蜻蜓。 
鸟弄桐花日，鱼翻谷雨萍。从今留胜会，谁看画兰亭。主



   卷368_29 【山鸡舞石镜】崔护 

庐峰开石镜，人说舞山鸡。物象纤无隐，禽情只自迷。 
景当烟雾歇，心喜锦翎齐。宛转乌呈彩，婆娑凤欲栖。 
何言资羽族，在地得天倪。应笑翰音者，终朝饮败醯。主



   卷368_30 【题都城南庄】崔护 

去年今日此门中，人面桃花相映红。
人面不知何处在，桃花依旧笑春风。



   卷368_31 【晚鸡】崔护 

黯黯严城罢鼓鼙，数声相续出寒栖。
不嫌惊破纱窗梦，却恐为奴半夜啼。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百六十九 
 
   
　 
　

　
 　



   卷369_1 【赠药山高僧惟俨二首】李翱 

练得身形似鹤形，千株松下两函经。
我来问道无馀说，云在青霄水在瓶。

选得幽居惬野情，终年无送亦无迎。
有时直上孤峰顶，月下披云啸一声。



   卷369_2 【赠毛仙翁】李翱 

紫霄仙客下三山，因救生灵到世间。龟鹤计年承甲子， 
冰霜为质驻童颜。韬藏休咎传真箓，变化荣枯试小还。 
从此便教尘骨贵，九霄云路愿追攀。主



   卷369_3 【拜禹歌】李翱 

惟天地之无穷兮，哀生人之常勤。往者吾弗及兮， 
来者吾弗闻。已而，已而。斋



   卷369_4 【广庆寺】李翱 

传者不足信，见景胜如闻。一水远赴海，两山高入云。 
鱼龙晴自戏，猿狖晚成群。醉酒斜阳下，离心草自薰。古



   卷369_5 【奉酬刘言史宴光风亭】李翱 

闰馀春早景沉沉，禊饮风亭恣赏心。
红袖青娥留永夕，汉阴宁肯羡山阴。



   卷369_6 【戏赠诗】李翱 

县君好砖渠，绕水恣行游。鄙性乐疏野，凿地便成沟。 
两岸值芳草，中央漾清流。所尚既不同，砖凿可自修。 
从他后人见，境趣谁为幽。主



   卷369_7 【题浯溪石】皇甫湜 

次山有文章，可惋只在碎。然长于指叙，约洁有馀态。 
心语适相应，出句多分外。于诸作者间，拔戟成一队。 
中行虽富剧，粹美若可盖。子昂感遇佳，未若君雅裁。 
退之全而神，上与千载对。李杜才海翻，高下非可概。 
文与一气间，为物莫与大。先王路不荒，岂不仰吾辈。 
石屏立衙衙，溪口扬素濑。我思何人知，徙倚如有待。斋



   卷369_8 【石佛谷】皇甫湜 

澶漫太行北，千里一块石。平腹有壑谷，深广数百尺。 
土僧何为者，老草毛发白。寝处容身龛，足膝隐成迹。 
金仙琢灵象，相好倚北壁。花座五云扶，玉毫六虚射。 
文人留纪述，时事可辨析。鸟迹巧均分，龙骸极癯瘠。 
枯松间槎枿，猛兽恣腾掷。蛣虫食纵，悬垂露凝滴。 
精艺贯古今，穷岩谁爱惜。托师禅诵馀，勿使尘埃积。古



   卷369_9 【出世篇】皇甫湜 

生当为大丈夫，断羁罗，出泥涂。四散号呶，俶扰无隅。 
埋之深渊，飘然上浮。骑龙披青云，泛览游八区。 
经太山，绝大海，一长吁。西摩月镜，东弄日珠。 
上括天之门，直指帝所居。群仙来迎塞天衢， 
凤凰鸾鸟灿金舆。音声嘈嘈满太虚，旨饮食兮照庖厨。 
食之不饫饫不尽，使人不陋复不愚。旦旦狎玉皇， 
夜夜御天姝。当御者几人，百千为番，宛宛舒舒， 
忽不自知。支消体化膏露明，湛然无色茵席濡。 
俄而散漫，斐然虚无。翕然复抟，抟久而苏。 
精神如太阳，霍然照清都。四肢为琅玕，五脏为璠玙。 
颜如芙蓉，顶为醍醐。与天地相终始，浩漫为欢娱。 
下顾人间，溷粪蝇蛆。斋



   卷369_10 【蜀绵州越王楼诗】樊宗师 

危楼倚天门，如m6星辰宫。榱薄龙虎怪，洄洄绕雷风。 
徂秋试登临，大霭屯乔空。不见西北路，考怀益雕穷。 
石濑薄溅溅，上山杳穹穹。昔人创为逝，所适酡颜红。 
今我兹之来，犹校成岁功。辍田植科亩，游圃歌芳丛。 
地财无丛厚，人室安取丰。既乏富庶能，千万惭文翁。知



   卷369_11 【催妆】卢储 

昔年将去玉京游，第一仙人许状头。
今日幸为秦晋会，早教鸾凤下妆楼。



   卷369_12 【官舍迎内子有庭花开】卢储 

芍药斩新栽，当庭数朵开。东风与拘束，留待细君来。知



   卷369_13 【古松感兴】皇甫松 

皇天后土力，使我向此生。贵贱不我均，若为天地情。 
我家世道德，旨意匡文明。家集四百卷，独立天地经。 
寄言青松姿，岂羡朱槿荣。昭昭大化光，共此遗芳馨。知



   卷369_14 【怨回纥歌】皇甫松 

白首南朝女，愁听异域歌。收兵颉利国，饮马胡芦河。 
毳布腥膻久，穹庐岁月多。雕巢城上宿，吹笛泪滂沱。主



   卷369_15 【江上送别】皇甫松 

祖席驻征棹，开帆候信潮。隔筵桃叶泣，吹管杏花飘。 
船去鸥飞阁，人归尘上桥。别离惆怅泪，江路湿红蕉。斋



   卷369_16 【采莲子二首】皇甫松 

菡萏香连十顷陂，小姑贪戏采莲迟。
晚来弄水船头湿，更脱红裙裹鸭儿。

船动湖光滟滟秋，贪看年少信船流。
无端隔水抛莲子，遥被人知半日羞。



   卷369_17 【抛球乐】皇甫松 

红拨一声飘，轻球坠越绡。带翻金孔雀，香满绣蜂腰。 
少少抛分数，花枝正索饶。知

金蹙花球小，真珠绣带垂。几回冲蜡烛，千度入春怀。 
上客终须醉，觥杯自乱排。斋



   卷369_18 【劝僧酒】皇甫松 

劝僧一杯酒，共看青青山。酣然万象灭，不动心印闲。知



   卷369_19 【登郭隗台】皇甫松 

燕相谋在兹，积金黄巍巍。上者欲何颜，使我千载悲。斋



   卷369_20 【杨柳枝词二首】皇甫松 

烂漫春归水国时，吴王宫殿柳丝垂。
黄莺长叫空闺畔，西子无因更得知。

春入行宫映翠微，玄宗侍女舞烟丝。
如今柳向空城绿，玉笛何人更把吹。



   卷369_21 【浪淘沙二首】皇甫松 

滩头细草接疏林，浪恶罾船半欲沉。
宿鹭眠洲非旧浦，去年沙觜是江心。

蛮歌豆蔻北人愁，松雨蒲风野艇秋。
浪起䴔䴖眠不得，寒沙细细入江流。



   卷369_22 【句】皇甫松 

夜入真珠室，朝游玳瑁宫。（《纪事》载：松为牛僧孺表 
甥，不相荐举。因襄阳大水，极言诽谤。真珠乃牛爱姬也）主



   卷369_23 【送皇甫湜赴举】马异 

马蹄声特特，去入天子国。借问去是谁，秀才皇甫湜。 
吞吐一腹文，八音兼五色。主文有崔李，郁郁为朝德。 
青铜镜必明，朱丝绳必直。称意太平年，愿子长相忆。主



   卷369_24 【贞元旱岁】马异 

赤地炎都寸草无，百川水沸煮虫鱼。
定应焦烂无人救，泪落三篇古尚书。



   卷369_25 【暮春醉中寄李干秀才】马异 

欢异且交亲，酒生开瓮春。不须愁犯卯，且乞醉过申。 
折草为筹箸，铺花作锦裀。娇莺解言语，留客也殷勤。知



   卷369_26 【答卢仝结交诗】马异 

有鸟自南翔，口衔一书扎，达我山之维。 
开缄金玉焕陆离，乃是卢仝结交诗。此诗峭绝天边格， 
力与文星色相射。长河拔作数条丝，太华磨成一拳石。 
莫嗟独笑无往还，月中芳桂难追攀。况值乱邦不平年， 
回陵倒谷如等闲。与君俯首大艰阻，喙长三尺不得语， 
因君今日形章句。羡猕猴兮著衣裳，悲蚯蚓兮安翅羽。 
上天不识察，仰我为辽天失所，将吾剑兮切淤泥， 
使良骥兮捕老鼠。昨日脱身卑贱笼，卯星借与老人峰。 
抱锄劚地芸芝朮，偃盖参天旧有松，术与松兮保身世。 
卧居居兮起于于，漱潺潺兮聆嘒嘒。道在其中可终岁， 
不教辜负尧为帝。烧我荷衣摧我身，回看天地如砥平。 
钢刀剉骨不辞去，卑躬君子今明明。俯首辞山心惨恻， 
白云虽好恋不得。看云且拟直须臾，疾风又卷西飞翼。 
为报覃怀心结交，死生富贵存后凋。我心不畏朱公叔， 
君意须防刘孝标。以胶投漆苦不早，就中相去万里道。 
河水悠悠山之间，无由把袂摅怀抱。忆仝吟能文， 
洽臭成兰薰。不知何处清风夕，拟使张华见陆云。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十 
 
   
　 
　

　
 　



   卷370_1 【白云起封中诗（题中用韵，六十字成）】吕温 

封开白云起，汉帝坐斋宫。望在泥金上，疑生秘玉中。 
攒柯初缭绕，布叶渐蒙笼。日观祥光合，天门瑞气通。 
无心已出岫，有势欲凌风。倘遣成膏泽，从兹遍大空。主



   卷370_2 【终南精舍月中闻磬声诗（题中用韵，六十字成）】吕温 

月峰禅室掩，幽磬静昏氛。思入空门妙，声从觉路闻。 
泠泠满虚壑，杳杳出寒云。天籁疑难辨，霜钟谁可分。 
偶来游法界，便欲谢人群。竟夕听真响，尘心自解纷。主



   卷370_3 【青出蓝诗（题中有韵，限四十字成）】吕温 

物有无穷好，蓝青又出青。朱研未比德，白受始成形。 
袍袭宜从政，衿垂可问经。当时不采撷，作色几飘零。斋



   卷370_4 【奉和李相公早朝于中书候传点偶书所怀奉呈门下…郑相公】吕温 

禁门留骑吹，内省正衣冠。稍辨旂常色，尚闻钟漏残。 
九天炉气暖，六月玉声寒。宿雾开霞观，晨光泛露盘。 
致君期反朴，求友得如兰。政自同归理，言成共不刊。 
准绳临百度，领袖映千官。卧鼓流沙静，飞航涨海安。 
尽规酬主意，偕赋代交欢。雅韵人间满，多惭窃和难。知



   卷370_5 【奉和武中丞秋日台中寄怀简诸僚友】吕温 

圣朝思纪律，宪府得中贤。指顾风行地，仪形月丽天。 
不仁恒自远，为政复何先。虚室唯生白，闲情却草玄。 
迎霜红叶早，过雨碧苔鲜。鱼乐翻秋水，乌声隔暮烟。 
旧游多绝席，感物遂成篇。更许穷荒谷，追歌白雪前。古



   卷370_6 【吐蕃别馆和周十一郎中杨七录事望白水山作】吕温 

纯精结奇状，皎皎天一涯。玉嶂拥清气，莲峰开白花。 
半岩晦云雪，高顶澄烟霞。朝昏对宾馆，隐映如仙家。 
夙闻蕴孤尚，终欲穷幽遐。暂因行役暇，偶得志所嘉。 
明时无外户，胜境即中华。况今舅甥国，谁道隔流沙。斋



   卷370_7 【奉和张舍人阁中直夜思闻雅琴因书事通简僚友】吕温 

迢递天上直，寂寞丘中琴。忆尔山水韵，起予仁智心。 
凝情在正始，超想疏烦襟。凉生子夜后，月照禁垣深。 
远风霭兰气，微露清桐阴。方袭缁衣庆，永奉南薰吟。斋



   卷370_8 【和舍弟惜花绝句（时蕃中使回）】吕温 

去年无花看，今年未看花。更闻飘落尽，走马向谁家。知



   卷370_9 【和恭听晓笼中山鹊】吕温 

掩抑中天意，凄怆触笼音。惊晓一闻处，伤春千里心。斋



   卷370_10 【和舍弟让笼中鹰】吕温 

未用且求安，无猜也不残。九天飞势在，六月目睛寒。 
动触樊笼倦，闲消肉食难。主人憎恶鸟，试待一呼看。古



   卷370_11 【同恭夏日题寻真观李宽中秀才书院】吕温 

闭院开轩笑语阑，江山并入一壶宽。微风但觉杉香满， 
烈日方知竹气寒。披卷最宜生白室，吟诗好就步虚坛。 
愿君此地攻文字，如炼仙家九转丹。古



   卷370_12 【同舍弟恭岁暮寄晋州李六协律三十韵】吕温 

古人犹悲秋，况复岁暮时。急景迫流念，穷阴结长悲。 
阳乌下西岭，月鹊惊南枝。揽衣步霜砌，倚杖临冰池。 
怳怳若有失，悄悄良不怡。忽闻晨起吟，宛是同所思。 
有美壮感激，无何远栖迟。摧藏变化用，掩抑扶摇姿。 
时杰岂虚出，天道信可欺。巨川望汔济，寒谷待潜吹。 
剑匣益精利，玉韬宁磷缁。戒哉轻沽诸，行矣自宠之。 
伊我抱微尚，仲氏即心期。讨论自少小，形影相差池。 
比来胸中气，欲耀天下奇。云雨沛萧艾，烟阁双萎蕤。 
几年困方枘，一旦迷多岐。道因穷理悟，命以尽性知。 
事去类绝弦，时来如转规。伊吕偶然得，孔墨徒尔为。 
早行多露悔，强进触藩羸。功名岂身利，仁义非吾私。 
万物自身化，一夫何驱驰。不如任行止，委命安所宜。 
劝君休感叹，与予陶希夷。明年郊天后，庆泽岁华滋。 
曲水杏花雪，香街青柳丝。良时且暂欢，樽酒聊共持。 
闲过漆园叟，醉看五陵儿。寄言思隐处，不久来相追。古



   卷370_13 【青海西寄窦三端公】吕温 

时同事弗同，穷节厉阴风。我役流沙外，君朝紫禁中。 
从容非所羡，辛苦竟何功。但示酬恩路，浮生任转蓬。知



   卷370_14 【蕃中拘留岁馀回至陇石先寄城中亲故】吕温 

蓬转星霜改，兰陔色养违。穷泉百死别，绝域再生归。 
镜数成丝发，囊收抆血衣。酬恩有何力，只弃一毛微。主



   卷370_15 【吐蕃别馆卧病寄朝中诸友】吕温 

星汉纵横车马喧，风摇玉佩烛花繁。
岂知羸卧穷荒外，日满深山犹闭门。



   卷370_16 【吐蕃别馆中和日寄朝中僚旧】吕温 

清时令节千官会，绝域穷山一病夫。
遥想满堂欢笑处，几人缘我向西隅。



   卷370_17 【及第后答潼关主人】吕温 

本欲云雨化，却随波浪翻。一沾太常第，十过潼关门。 
志力且虚弃，功名谁复论。主人故相问，惭笑不能言。斋



   卷370_18 【河中城南姚家浴后题赠主人】吕温 

新浴振轻衣，满堂寒月色。主人有美酒，况是曾相识。知



   卷370_19 【看浑中丞山桃花初有他客不通晚方得入因有戏赠】吕温 

朝来驻马香街里，风度遥闻语笑声。
无事闭门教日晚，山桃落尽不胜情。



   卷370_20 【赠友人】吕温 

南山双乔松，擢本皆千寻。夕流膏露津，朝被青云阴。 
负雪出深涧，摇风倚高岑。明堂久不构，云干何森森。 
匠意方雕巧，时情正夸淫。生材会有用，天地岂无心。斋



   卷370_21 【道州夏日郡内北桥新亭书怀赠何元二处士】吕温 

结构池梁上，登临日几回。晴空交密叶，阴岸积苍苔。 
爽气中央满，清风四面来。振衣生羽翰，高枕出尘埃。 
齐物鱼何乐，忘机鸟不猜。闲销炎昼静，选胜火云开。 
僻远宜孱性，优游赖废材。愿为长泛梗，莫作重然灰。 
守道穷非过，先时动是灾。寄言徐孺子，宾榻且徘徊。知



   卷370_22 【道州弘道县主簿知县三年颇著廉慎秩满…赴衡州题其厅事】吕温 

为理赖同力，陟明非所任。废田方垦草，新柘未成阴。 
术浅功难就，人疲感易深。烦君驻归棹，与慰不欺心。主



   卷370_23 【道州将赴衡州酬别江华毛令】吕温 

布帛精粗任土宜，疲人识信每先期。
明朝别后无他嘱，虽是蒲鞭也莫施。



   卷370_24 【道州夏日早访荀参军林园敬酬见赠】吕温 

高眠日出始开门，竹径旁通到后园。陶亮横琴空有意， 
任棠置水竟无言。松窗宿翠含风薄，槿援朝花带露繁。 
山郡本来车马少，更容相访莫辞喧。古



   卷370_25 【道州敬酬何处士怀郡楼月夜之作】吕温 

清质悠悠素彩融，长川迥陆合为空。
佳人甚近山城闭，夏夜相望水镜中。



   卷370_26 【道州敬酬何处士书情见赠】吕温 

意气曾倾四国豪，偶来幽寺息尘劳。严陵钓处江初满， 
梁甫吟时月正高。新识几人知杞梓，故园何岁长蓬蒿。 
期君自致青云上，不用伤心叹二毛。主



   卷370_27 【戏赠灵澈上人】吕温 

僧家亦有芳春兴，自是禅心无滞境。
君看池水湛然时，何曾不受花枝影。



   卷370_28 【二月一日是贞元旧节有感绝句寄黔南窦三洛阳卢七】吕温 

同事先皇立玉墀，中和旧节又支离。
今朝各自看花处，万里遥知掩泪时。



   卷370_29 【初发道州答崔三连州题海阳亭见寄绝句】吕温 

吏中习隐好跻攀，不扰疲人便自闲。
闻说殷勤海阳事，令人转忆舜祠山。



   卷370_30 【答段秀才】吕温 

尽日看花君不来，江城半夜与君开。
楼中共指南园火，红烬随花落碧苔。



   卷370_31 【宗礼欲往桂州，苦雨因以戏赠】吕温 

农人辛苦绿苗齐，正爱梅天水满堤。
知汝使车行意速，但令骢马著鄣泥。



   卷370_32 【道州奉寄襄阳裴相公】吕温 

悠悠世路自浮沉，岂问仁贤待物心。
最忆过时留宴处，艳歌催酒后亭深。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十一 
 
   
　 
　

　
 　



   卷371_1 【吐蕃别馆月夜】吕温 

三五穷荒月，还应照北堂。回身向暗卧，不忍见圆光。斋



   卷371_2 【望思台作】吕温 

浸润成宫蛊，苍黄弄父兵。人情疑始变，天性感还生。 
宇县犹能洽，闺门讵不平。空令千载后，凄怆望思名。古



   卷371_3 【孟冬蒲津关河亭作】吕温 

息驾非穷途，未济岂迷津。独立大河上，北风来吹人。 
雪霜自兹始，草木当更新。严冬不肃杀，何以见阳春。知



   卷371_4 【巩路感怀】吕温 

马嘶白日暮，剑鸣秋气来。我心浩无际，河上空徘徊。斋



   卷371_5 【题梁宣帝陵二首】吕温 

即雠终自翦，覆国岂为雄。假号孤城里，何殊在甬东。知

祀夏功何薄，尊周义不成。凄凉庾信赋，千载共伤情。古



   卷371_6 【岳阳怀古】吕温 

晨飙发荆州，落日到巴丘。方知刳剡利，可接鬼神游。 
二湖豁南浸，九派驶东流。襟带三千里，尽在岳阳楼。 
忆昔斗群雄，此焉争上游。吴昌屯虎旅，晋盛骛龙舟。 
宋齐纷祸难，梁陈成寇雠。钟鼓长震耀，鱼龙不得休。 
风雪一萧散，功业忽如浮。今日时无事，空江满白鸥。主



   卷371_7 【道州途中即事】吕温 

零桂佳山水，荥阳旧自同。经途看不暇，遇境说难穷。 
叠嶂青时合，澄湘漫处空。舟移明镜里，路入画屏中。 
岩壑千家接，松萝一径通。渔烟生缥缈，犬吠隔笼葱。 
戏鸟留馀翠，幽花吝晚红。光翻沙濑日，香散橘园风。 
信美非吾土，分忧属贱躬。守愚资地僻，恤隐望年丰。 
且保心能静，那求政必工。课终如免戾，归养洛城东。斋



   卷371_8 【登少陵原望秦中诸川太原王至德妙用有水术因用感叹】吕温 

少陵最高处，旷望极秋空。君山喷清源，脉散秦川中。 
荷锸自成雨，由来非鬼工。如何盛明代，委弃伤豳风。 
泾灞徒络绎，漆沮虚会同。东流滔滔去，沃野飞秋蓬。 
大禹平水土，吾人得其宗。发机回地势，运思与天通。 
早欲献奇策，丰财叙西戎。岂知年三十，未识大明宫。 
卷尔出岫云，追吾入冥鸿。无为学惊俗，狂醉哭途穷。古



   卷371_9 【奉敕祭南岳十四韵】吕温 

皇家礼赤帝，谬获司风域。致斋紫盖下，宿设祝融侧。 
鸣涧惊宵寐，清猿递时刻。澡洁事夙兴，簪佩思尽饰。 
危坛象岳趾，秘殿翘翚翼。登拜不遑愿，酌献皆累息。 
赞道仪匪繁，祝史词甚直。忽觉心魂悸，如有精灵逼。 
漠漠云气生，森森杉柏黑。风吹虚箫韵，露洗寒玉色。 
寂寞有至公，馨香在明德。礼成谢邑吏，驾言归郡职。 
憩桑访蚕事，遵畴课农力。所愿风雨时，回首瞻南极。古



   卷371_10 【经河源军汉村作】吕温 

行行忽到旧河源，城外千家作汉村。樵采未侵征虏墓， 
耕耘犹就破羌屯。金汤天险长全设，伏腊华风亦暗存。 
暂驻单车空下泪，有心无力复何言。古



   卷371_11 【题河州赤岸桥】吕温 

左南桥上见河州，遗老相依赤岸头。
匝塞歌钟受恩者，谁怜被发哭东流。



   卷371_12 【题阳人城】吕温 

忠驱义感即风雷，谁道南方乏武才。
天下起兵诛董卓，长沙子弟最先来。



   卷371_13 【晋王龙骧墓】吕温 

虎旗龙舰顺长风，坐引全吴入掌中。
孙皓小儿何足取，便令千载笑争功。



   卷371_14 【题石勒城二首】吕温 

长驱到处积人头，大旆连营压上游。
建业乌栖何足问，慨然归去王中州。

天生杰异固难驯，应变摧枯若有神。
夷甫自能疑倚啸，忍将虚诞误时人。



   卷371_15 【刘郎浦口号】吕温 

吴蜀成婚此水浔，明珠步障幄黄金。
谁将一女轻天下，欲换刘郎鼎峙心。



   卷371_16 【自江华之衡阳途中作】吕温 

孤棹迟迟怅有违，沿湘数日逗晴晖。
人生随分为忧喜，回雁峰南是北归。



   卷371_17 【吐蕃别馆送杨七录事先归】吕温 

愁云重拂地，飞雪乱遥程。莫虑前山暗，归人正眼明。知



   卷371_18 【奉送范司空赴朔方（得游字）】吕温 

筑坛登上将，膝席委前筹。虏灭南侵迹，朝分北顾忧。 
抗旌回广漠，抚剑动旄头。坐见黄云暮，行看白草秋。 
山横旧秦塞，河绕古灵州。戍守如无事，惟应猎骑游。知



   卷371_19 【送文畅上人东游】吕温 

随缘聊振锡，高步出东城。水止无恒地，云行不计程。 
到时为彼岸，过处即前生。今日临岐别，吾徒自有情。主



   卷371_20 【喜俭北至送宗礼南行】吕温 

洞庭舟始泊，桂江帆又开。魂从会处断，愁向笑中来。 
惝怳看残景，殷勤祝此杯。衡阳刷羽待，成取一行回。斋



   卷371_21 【送段九秀才归澧州】吕温 

湘南孤白芷，幽托在清浔。岂有馨香发，空劳知处深。 
摧贤路已隔，赈乏力不任。惭我一言分，贞君千里心。 
寸义薄联组，片诚敌兼金。方期践冰雪，无使弱思侵。斋



   卷371_22 【衡州送李十一兵曹赴浙东】吕温 

慷慨视别剑，凄清泛离琴。前程楚塞断，此恨洞庭深。 
文字已久废，循良非所任。期君碧云上，千里一扬音。古



   卷371_23 【临洮送袁七书记归朝（时袁生作僧，蕃人呼为袁师）】吕温 

忆年十五在江湄，闻说平凉且半疑。
岂料殷勤洮水上，却将家信托袁师。



   卷371_24 【江陵酒中留别坐客】吕温 

寻常纵恣倚青春，不契心期便不亲。
今日烟波九疑去，相逢尽是眼中人。



   卷371_25 【道州酬送何山人之容州】吕温 

匣有青萍筒有书，何门不可曳长裾。
应须定取真知者，遣对明君说子虚。



   卷371_26 【道州送戴简处士往贺州谒杨侍郎】吕温 

羸马孤童鸟道微，三千客散独南归。
山公念旧偏知我，今日因君泪满衣。



   卷371_27 【春日游郭驸马大安亭子】吕温 

戚里容闲客，山泉若化成。寄游芳径好，借赏彩船轻。 
春至花常满，年多水更清。此中如传舍，但自立功名。知



   卷371_28 【楚州追制后舍弟直长安县失囚花下共饮】吕温 

天子收郡印，京兆责狱囚。狂兄与狂弟，不解对花愁。斋



   卷371_29 【衡州岁前游合江亭见山樱蕊未折因赋含彩吝惊春】吕温 

山樱先春发，红蕊满霜枝。幽处竟谁见，芳心空自知。 
似夺朝日照，疑畏暖风吹。欲问含彩意，恐惊轻薄儿。古



   卷371_30 【衡州登楼望南馆临水花，呈房戴段李诸公】吕温 

夭桃临方塘，暮色堪秋思。托根岂求润，照影非自媚。 
罥挂青柳丝，零落绿钱地。佳期竟何许，时有幽禽至。知



   卷371_31 【合江亭槛前多高竹不见远岸花客命翦之感而成咏】吕温 

吉凶岂前卜，人事何翻覆。缘看数日花，却翦凌霜竹。 
常言契君操，今乃妨众目。自古病当门，谁言出幽独。主



   卷371_32 【道州春游欧阳家林亭】吕温 

道州城北欧阳家，去郭一里占烟霞。主人虽朴甚有思， 
解留满地红桃花。桃花成泥不须扫，明朝更访桃源老。 
政成兴足告即归，门前便是家山道。主



   卷371_33 【衡州早春偶游黄溪口号】吕温 

偶寻黄溪日欲没，早梅未尽山樱发。
无事江城闭此身，不得坐待花间月。



   卷371_34 【衡州夜后把火看花留客】吕温 

红芳暗落碧池头，把火遥看且少留。
半夜忽然风更起，明朝不复上南楼。



   卷371_35 【夜后把火看花南园招李十一兵曹不至呈座上诸公】吕温 

夭桃红烛正相鲜，傲吏闲斋困独眠。
应是梦中飞作蝶，悠扬只在此花前。



   卷371_36 【顺宗至德大圣大安孝皇帝挽歌词三首】吕温 

遐视轻神宝，传归属圣猷。尧功终有待，文德本无忧。 
坐受朝汾水，行看告岱丘。那知鼎成后，龙驭弗淹留。知

监抚垂三纪，声徽洽万方。礼因驰道著，明自垦田彰。 
积渐承鸿业，从容守太康。更留园寝诏，恭听有馀芳。斋

早秋同轨至，晨旆露华滋。挽度千夫咽，笳凝六马迟。 
剑悲长闭日，衣望出游时。风起西陵树，凄凉满孝思。知



   卷371_37 【咏蜀客石琴枕】吕温 

可怜他山石，几度负贞坚。推迁强为用，雕斫伤自然。 
文含巴江浪，色起青城烟。更闻馀玉声，时入朱丝弦。主



   卷371_38 【河南府试赎帖，赋得乡饮酒诗】吕温 

酌言修旧典，刈楚始登堂。百拜宾仪尽，三终乐奏长。 
想同莺出谷，看似雁成行。礼罢知何适，随云入帝乡。斋



   卷371_39 【赋得失群鹤】吕温 

杳杳冲天鹤，风排势暂违。有心长自负，无伴可相依。 
万里宁辞远，三山讵忆归。但令毛羽在，何处不翻飞。古



   卷371_40 【道州南楼换柱】吕温 

鸿灾起无朕，有见非前知。蚁入不足恤，柱倾何可追。 
良工操斤斧，沉吟方在斯。殚材事朽废，曷若新宏规。知



   卷371_41 【道州北池放鹅】吕温 

我非好鹅癖，尔乏鸣雁姿。安得免沸鼎，澹然游清池。 
见生不忍食，深情固在斯。能自远飞去，无念稻粱为。主



   卷371_42 【回风有怀】吕温 

银宫翠岛烟霏霏，珠树玲珑朝日晖。
神仙望见不得到，却逐回风何处归。



   卷371_43 【蕃中答退浑词二首】吕温 

退浑儿，退浑儿，朔风长在气何衰。 
万群铁马从奴虏，强弱由人莫叹时。知

退浑儿，退浑儿，冰消青海草如丝。 
明堂天子朝万国，神岛龙驹将与谁。斋



   卷371_44 【上官昭容书楼歌】吕温 

汉家婕妤唐昭容，工诗能赋千载同。自言才艺是天真， 
不服丈夫胜妇人。歌阑舞罢闲无事，纵恣优游弄文字。 
玉楼宝架中天居，缄奇秘异万卷馀。水精编帙绿钿轴， 
云母捣纸黄金书。风吹花露清旭时，绮窗高挂红绡帷。 
香囊盛烟绣结络，翠羽拂案青琉璃。吟披啸卷终无已， 
皎皎渊机破研理。词萦彩翰紫鸾回，思耿寥天碧云起。 
碧云起，心悠哉，境深转苦坐自摧。金梯珠履声一断， 
瑶阶日夜生青苔。青苔秘空关，曾比群玉山。 
神仙杳何许，遗逸满人间。君不见洛阳南市卖书肆， 
有人买得研神记。纸上香多蠹不成，昭容题处犹分明， 
令人惆怅难为情。斋



   卷371_45 【闻砧有感】吕温 

千门俨云端，此地富罗纨。秋月三五夜，砧声满长安。 
幽人感中怀，静听泪汍澜。所恨捣衣者，不知天下寒。古



   卷371_46 【早觉有感】吕温 

东方殊未明，暗室虫正飞。先觉忽先起，衣裳颠倒时。 
严冬寒漏长，此夜如何其。不用思秉烛，扶桑有清晖。知



   卷371_47 【冬日病中即事】吕温 

墙下长安道，嚣尘咫尺间。久牵身外役，暂得病中闲。 
背喜朝阳满，心怜暮鸟还。吾庐在何处，南有白云山。主



   卷371_48 【病中自户部员外郎转司封】吕温 

羸卧承新命，优容获所安。遣儿迎贺客，无力拂尘冠。 
偃仰晴轩暖，支离晓镜寒。那堪报恩去，感激对衰兰。斋



   卷371_49 【久病初朝衢中即事】吕温 

沉疴旷十旬，还过直城闉。老马犹知路，羸童欲怕人。 
久隳三径计，更强百年身。许国将何力，空生衣上尘。古



   卷371_50 【道州城北楼观李花】吕温 

夜疑关山月，晓似沙场雪。曾使西域来，幽情望超越。 
将念浩无际，欲言忘所说。岂是花感人，自怜抱孤节。知



   卷371_51 【道州秋夜南楼即事】吕温 

谁念独坐愁，日暮此南楼。云去舜祠闭，月明潇水流。 
猿声何处晓，枫叶满山秋。不分匣中镜，少年看白头。主



   卷371_52 【道州观野火】吕温 

南风吹烈火，焰焰烧楚泽。阳景当昼迟，阴天半夜赤。 
过处若彗扫，来时如电激。岂复辨萧兰，焉能分玉石。 
虫蛇尽烁烂，虎兕出奔迫。积秽皆荡除，和气始融液。 
尧时既敬授，禹稼斯肇迹。遍生合颖禾，大秀两岐麦。 
家有京坻咏，人无沟壑戚。乃悟焚如功，来岁终受益。古



   卷371_53 【衡州早春二首】吕温 

碧水何逶迤，东风吹沙草。烟波千万曲，不辨嵩阳道。主

病肺不饮酒，伤心不看花。惟惊望乡处，犹自隔长沙。知



   卷371_54 【郡内书怀寄刘连州窦夔州】吕温 

朱邑何为者，桐乡有古祠。我心常所慕，二郡老人知。斋



   卷371_55 【偶然作二首】吕温 

栖栖复汲汲，忽觉年四十。今朝满衣泪，不是伤春泣。知

中夜兀然坐，无言空涕洟。丈夫志气事，儿女安得知。古



   卷371_56 【古兴】吕温 

越欧百炼时，楚卞三泣地。二宝无人识，千龄皆弃置。 
空岩起白虹，古狱生紫气。安得命世客，直来开奥秘。 
剑任刜钟看，玉从投火试。必能绝疑惑，然后论奇异。古



   卷371_57 【风咏】吕温 

微风生青蘋，习习出金塘。轻摇深林翠，静猎幽径芳。 
掩抑时未来，鸿毛亦无伤。一朝乘严气，万里号清霜。 
北走摧邓林，东去落扶桑。扫却垂天云，澄清无私光。 
悠然返空寂，晏海通舟航。斋



   卷371_58 【镜中叹白发】吕温 

年过潘岳才三岁，还见星星两鬓中。
纵使他时能早达，定知不作黑头公。



   卷371_59 【友人邀听歌有感】吕温 

文章抛尽爱功名，三十无成白发生。
辜负壮心羞欲死，劳君贵买断肠声。



   卷371_60 【贞元十四年旱甚，见权门移芍药花】吕温 

绿原青垄渐成尘，汲井开园日日新。
四月带花移芍药，不知忧国是何人。



   卷371_61 【冬夜即事】吕温 

百忧攒心起复卧，夜长耿耿不可过。
风吹雪片似花落，月照冰文如镜破。



   卷371_62 【道州郡斋卧疾寄东馆诸贤】吕温 

东池送客醉年华，闻道风流胜习家。
独卧郡斋寥落意，隔帘微雨湿梨花。



   卷371_63 【读小弟诗有感，因口号以示之】吕温 

忆吾未冠赏年华，二十年间在咄嗟。
今来羡汝看花岁，似汝追思昨日花。



   卷371_64 【读句践传】吕温 

丈夫可杀不可羞，如何送我海西头。
更生更聚终须报，二十年间死即休。



   卷371_65 【道州月叹（追述蕃中事，与道州对言之）】吕温 

别馆月，犁牛冰河金山雪。道州月，霜树子规啼是血。 
壮心感此孤剑鸣，沉火在灰殊未灭。主



   卷371_66 【风叹】吕温 

青海风，飞沙射面随惊蓬。洞庭风，危墙欲折身若空。 
西驰南走有何事，会须一决百年中。斋



   卷371_67 【道州感兴】吕温 

当代知文字，先皇记姓名。七年天下立，万里海西行。 
苦节终难辨，劳生竟自轻。今朝流落处，啸水绕孤城。古



   卷371_68 【和李使君三郎早秋城北亭宴崔司士因寄关中张评事】吕温 

黄花古城路，上尽见青山。桑柘晴川口，牛羊落照间。 
野情随卷幔，尘事隔重关。道合偏重赏，官微独不闲。 
鹤分琴久罢，书到雁应还。为谢登临客，琼林寄一攀。古



   卷371_69 【题从叔园林】吕温 

阮宅闲园暮，窗中见树阴。樵歌依野草，僧语过长林。 
鸟向花间井，人弹竹里琴。自嫌身未老，已有住山心。知



   卷371_70 【送僧归漳州】吕温 

几夏京城住，今朝独远归。修行四分律，护净七条衣。 
溪寺黄橙熟，沙田紫芋肥。九龙潭上路，同去客应稀。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十二 
 
   
　 
　

　
 　



   卷372_1 【列女操】孟郊 

梧桐相待老，鸳鸯会双死。贞女贵徇夫，舍生亦如此。 
波澜誓不起，妾心井中水。主



   卷372_2 【灞上轻薄行】孟郊 

长安无缓步，况值天景暮。相逢灞浐间，亲戚不相顾。 
自叹方拙身，忽随轻薄伦。常恐失所避，化为车辙尘。 
此中生白发，疾走亦未歇。主



   卷372_3 【长安羁旅行】孟郊 

十日一理发，每梳飞旅尘。三旬九过饮，每食唯旧贫。 
万物皆及时，独余不觉春。失名谁肯访，得意争相亲。 
直木有恬翼，静流无躁鳞。始知喧竞场，莫处君子身。 
野策藤竹轻，山蔬薇蕨新。潜歌归去来，事外风景真。知



   卷372_4 【长安道】孟郊 

胡风激秦树，贱子风中泣。家家朱门开，得见不可入。 
长安十二衢，投树鸟亦急。高阁何人家，笙簧正喧吸。主



   卷372_5 【送远吟】孟郊 

河水昏复晨，河边相送频。离杯有泪饮，别柳无枝春。 
一笑忽然敛，万愁俄已新。东波与西日，不惜远行人。斋



   卷372_6 【古薄命妾】孟郊 

不惜十指弦，为君千万弹。常恐新声至，坐使故声残。 
弃置今日悲，即是昨日欢。将新变故易，持故为新难。 
青山有蘼芜，泪叶长不干。空令后代人，采掇幽思攒。斋



   卷372_7 【古离别（一作对景惜别）】孟郊 

松山云缭绕，萍路水分离。云去有归日，水分无合时。 
春芳役双眼，春色柔四支。杨柳织别愁，千条万条丝。古



   卷372_8 【杂怨（一作古乐府杂怨）】孟郊 

忆人莫至悲，至悲空自衰。寄人莫剪衣，剪衣未必归。 
朝为双蒂花，莫为四散飞。花落还绕树，游子不顾期。知

夭桃花清晨，游女红粉新。夭桃花薄暮，游女红粉故。 
树有百年花，人无一定颜。花送人老尽，人悲花自闲。斋

贫女镜不明，寒花日少容。暗蛩有虚织，短线无长缝。 
浪水不可照，狂夫不可从。浪水多散影，狂夫多异踪。 
持此一生薄，空成万恨浓。古



   卷372_9 【静女吟】孟郊 

艳女皆妒色，静女独检踪。任礼耻任妆，嫁德不嫁容。 
君子易求聘，小人难自从。此志谁与谅，琴弦幽韵重。知



   卷372_10 【归信吟】孟郊 

泪墨洒为书，将寄万里亲。书去魂亦去，兀然空一身。斋



   卷372_11 【山老吟】孟郊 

不行山下地，唯种山上田。腰斧斫旅松，手瓢汲家泉。 
讵知文字力，莫记日月迁。蟠木为我身，始得全天年。古



   卷372_12 【游子吟（迎母漂上作）】孟郊 

慈母手中线，游子身上衣。临行密密缝，意恐迟迟归。 
谁言寸草心，报得三春晖。知



   卷372_13 【小隐吟】孟郊 

我饮不在醉，我欢长寂然。酌溪四五盏，听弹两三弦。 
炼性静栖白，洗情深寄玄。号怒路傍子，贪败不贪全。主



   卷372_14 【苦寒吟】孟郊 

天寒色青苍，北风叫枯桑。厚冰无裂文，短日有冷光。 
敲石不得火，壮阴夺正阳。苦调竟何言，冻吟成此章。斋



   卷372_15 【猛将吟】孟郊 

拟脍楼兰肉，蓄怒时未扬。秋鼙无退声，夜剑不隐光。 
虎队手驱出，豹篇心卷藏。古今皆有言，猛将出北方。古



   卷372_16 【伤哉行】孟郊 

众毒蔓贞松，一枝难久荣。岂知黄庭客，仙骨生不成。 
春色舍芳蕙，秋风绕枯茎。弹琴不成曲，始觉知音倾。 
馆月改旧照，吊宾写馀情。还舟空江上，波浪送铭旌。古



   卷372_17 【怨诗（一作古怨）】孟郊 

试妾与君泪，两处滴池水。看取芙蓉花，今年为谁死。主



   卷372_18 【湘弦怨】孟郊 

昧者理芳草，蒿兰同一锄。狂飙怒秋林，曲直同一枯。 
嘉木忌深蠹，哲人悲巧诬。灵均入回流，靳尚为良谟。 
我愿分众泉，清浊各异渠。我愿分众巢，枭鸾相远居。 
此志谅难保，此情竟何如。湘弦少知音，孤响空踟蹰。知



   卷372_19 【楚竹吟酬卢虔端公见和湘弦怨】孟郊 

握中有新声，楚竹人未闻。识音者谓谁，清夜吹赠君。 
昔为潇湘引，曾动潇湘云。一叫凤改听，再惊鹤失群。 
江花匪秋落，山日当昼曛。众浊响杂沓，孤清思氛氲。 
欲知怨有形，愿向明月分。一掬灵均泪，千年湘水文。古



   卷372_20 【远愁曲】孟郊 

飘飖何所从，遗冢行未逢。东西不见人，哭向青青松。 
此地有时尽，此哀无处容。声翻太白云，泪洗蓝田峰。 
水涉七八曲，山登千万重。愿邀玄夜月，出视白日踪。古



   卷372_21 【贫女词寄从叔先辈简】孟郊 

蚕女非不勤，今年独无春。二月冰雪深，死尽万木身。 
时令自逆行，造化岂不仁。仰企碧霞仙，高控沧海云。 
永别劳苦场，飘飖游无垠。古



   卷372_22 【边城吟】孟郊 

西城近日天，俗禀气候偏。行子独自渴，主人仍卖泉。 
烧烽碧云外，牧马青坡巅。何处鹘突梦，归思寄仰眠。知



   卷372_23 【新平歌送许问】孟郊 

边柳三四尺，暮春离别歌。早回儒士驾，莫饮土番河。 
谁识匣中宝，楚云章句多。主



   卷372_24 【杀气不在边】孟郊 

杀气不在边，凛然中国秋。道险不在山，平地有摧輈。 
河南又起兵，清浊俱锁流。岂唯私客艰，拥滞官行舟。 
况余隔晨昏，去家成阻修。忽然两鬓雪，同是一日愁。 
独寝夜难晓，起视星汉浮。凉风荡天地，日夕声飕飗。 
万物无少色，兆人皆老忧。长策苟未立，丈夫诚可羞。 
灵响复何事，剑鸣思戮雠。斋



   卷372_25 【结爱（一作古结爱）】孟郊 

心心复心心，结爱务在深。一度欲离别，千回结衣襟。 
结妾独守志，结君早归意。始知结衣裳，不如结心肠。 
坐结行亦结，结尽百年月。斋



   卷372_26 【弦歌行】孟郊 

驱傩击鼓吹长笛，瘦鬼染面惟齿白。暗中崒崒拽茅鞭， 
倮足朱裈行戚戚。相顾笑声冲庭燎，桃弧射矢时独叫。古



   卷372_27 【覆巢行】孟郊 

荒城古木枝多枯，飞禽嗷嗷朝哺雏。枝倾巢覆雏坠地， 
乌鸢下啄更相呼。阳和发生均孕育，鸟兽有情知不足。 
枝危巢小风雨多，未容长成已先覆。灵枝珍木满上林， 
凤巢阿阁重且深。尔今所托非本地，乌鸢何得同尔心。斋



   卷372_28 【出门行】孟郊 

长河悠悠去无极，百龄同此可叹息。秋风白露沾人衣， 
壮心凋落夺颜色。少年出门将诉谁，川无梁兮路无岐。 
一闻陌上苦寒奏，使我伫立惊且悲。君今得意厌粱肉， 
岂复念我贫贱时。主

海风萧萧天雨霜，穷愁独坐夜何长。驱车旧忆太行险， 
始知游子悲故乡。美人相思隔天阙，长望云端不可越。 
手持琅玕欲有赠，爱而不见心断绝。南山峨峨白石烂， 
碧海之波浩漫漫。参辰出没不相待，我欲横天无羽翰。主



   卷372_29 【湘妃怨（一作湘灵祠）】孟郊 

南巡竟不返，二妃怨逾积。万里丧蛾眉，潇湘水空碧。 
冥冥荒山下，古庙收贞魄。乔木深青春，清光满瑶席。 
搴芳徒有荐，灵意殊脉脉。玉珮不可亲，徘徊烟波夕。主



   卷372_30 【巫山曲】孟郊 

巴江上峡重复重，阳台碧峭十二峰。荆王猎时逢暮雨， 
夜卧高丘梦神女。轻红流烟湿艳姿，行云飞去明星稀。 
目极魂断望不见，猿啼三声泪滴衣。主



   卷372_31 【巫山高】孟郊 

见尽数万里，不闻三声猿。但飞萧萧雨，中有亭亭魂。 
千载楚王恨，遗文宋玉言。至今晴明天，云结深闺门。斋



   卷372_32 【楚怨】孟郊 

秋入楚江水，独照汨罗魂。手把绿荷泣，意愁珠泪翻。 
九门不可入，一犬吠千门。古



   卷372_33 【塘下行】孟郊 

塘边日欲斜，年少早还家。徒将白羽扇，调妾木兰花。 
不是城头树，那栖来去鸦。知



   卷372_34 【临池曲】孟郊 

池中春蒲叶如带，紫菱成角莲子大。
罗裙蝉鬓倚迎风，双双伯劳飞向东。



   卷372_35 【车遥遥】孟郊 

路喜到江尽，江上又通舟。舟车两无阻，何处不得游。 
丈夫四方志，女子安可留。郎自别日言，无令生远愁。 
旅雁忽叫月，断猿寒啼秋。此夕梦君梦，君在百城楼。 
寄泪无因波，寄恨无因輈。愿为驭者手，与郎回马头。主



   卷372_36 【征妇怨】孟郊 

良人昨日去，明月又不圆。别时各有泪，零落青楼前。 
君泪濡罗巾，妾泪满路尘。罗巾长在手，今得随妾身。 
路尘如得风，得上君车轮。主

渔阳千里道，近如中门限。中门逾有时，渔阳长在眼。 
生在绿罗下，不识渔阳道。良人自戍来，夜夜梦中到。古



   卷372_37 【空城雀】孟郊 

一雀入官仓，所食宁损几。只虑往覆频，官仓终害尔。 
鱼网不在天，鸟罗不张水。饮啄要自然，可以空城里。知



   卷372_38 【闲怨（一作闺怨）】孟郊 

妾恨比斑竹，下盘烦冤根。有笋未出土，中已含泪痕。斋



   卷372_39 【羽林行】孟郊 

朔雪寒断指，朔风劲裂冰。胡中射雕者，此日犹不能。 
翩翩羽林儿，锦臂飞苍鹰。挥鞭快白马，走出黄河凌。古



   卷372_40 【古意】孟郊 

河边织女星，河畔牵牛郎。未得渡清浅，相对遥相望。主



   卷372_41 【古别离】孟郊 

欲别牵郎衣，郎今到何处。不恨归来迟，莫向临邛去。古



   卷372_42 【游侠行】孟郊 

壮士性刚决，火中见石裂。杀人不回头，轻生如暂别。 
岂知眼有泪，肯白头上发。半生无恩酬，剑闲一百月。知



   卷372_43 【黄雀吟】孟郊 

黄雀舞承尘，倚恃主人仁。主人忽不仁，买弹弹尔身。 
何不远飞去，蓬蒿正繁新。蒿粒无人争，食之足为珍。 
莫觑翻车粟，觑翻罪有因。黄雀不知言，赠之徒殷勤。知



   卷372_44 【有所思】孟郊 

桔槔烽火昼不灭，客路迢迢信难越。古镇刀攒万片霜， 
寒江浪起千堆雪。此时西去定如何，空使南心远凄切。主



   卷372_45 【求仙曲】孟郊 

仙教生为门，仙宗静为根。持心若妄求，服食安足论。 
铲惑有灵药，饵真成本源。自当出尘网，驭凤登昆仑。斋



   卷372_46 【婵娟篇】孟郊 

花婵娟，泛春泉。竹婵娟，笼晓烟。妓婵娟，不长妍。 
月婵娟，真可怜。夜半姮娥朝太一，人间本自无灵匹。 
汉宫承宠不多时，飞燕婕妤相妒嫉。斋



   卷372_47 【南浦篇】孟郊 

南浦桃花亚水红，水边柳絮由春风。鸟鸣喈喈烟濛濛， 
自从远送对悲翁。此翁已与少年别，唯忆深山深谷中。古



   卷372_48 【清东曲】孟郊 

樱桃花参差，香雨红霏霏。含笑竞攀折，美人湿罗衣。 
采采清东曲，明眸艳珪玉。青巾艑上郎，上下看不足。 
南阳公首词，编入新乐录。古



   卷372_49 【望远曲】孟郊 

朝朝候归信，日日登高台。行人未去植庭梅， 
别来三见庭花开。庭花开尽复几时，春光骀荡阻佳期。 
愁来望远烟尘隔，空怜绿鬓风吹白。何当归见远行客。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十三 
 
   
　 
　

　
 　



   卷373_1 【织妇辞】孟郊 

夫是田中郎，妾是田中女。当年嫁得君，为君秉机杼。 
筋力日已疲，不息窗下机。如何织纨素，自著蓝缕衣。 
官家榜村路，更索栽桑树。斋



   卷373_2 【古意】孟郊 

荡子守边戍，佳人莫相从。去来年月多，苦愁改形容。 
上山复下山，踏草成古踪。徒言采蘼芜，十度一不逢。 
鉴独是明月，识志唯寒松。井桃始开花，一见悲万重。 
人颜不再春，桃色有再浓。捐气入空房，无憀乍从容。 
启贴理针线，非独学裁缝。手持未染彩，绣为白芙蓉。 
芙蓉无染污，将以表心素。欲寄未归人，当春无信去。 
无信反增愁，愁心缘陇头。愿君如陇水，冰镜水还流。 
宛宛青丝线，纤纤白玉钩。玉钩不亏缺，青丝无断绝。 
回还胜双手，解尽心中结。知



   卷373_3 【折杨柳】孟郊 

杨柳多短枝，短枝多别离。赠远屡攀折，柔条安得垂。 
青春有定节，离别无定时。但恐人别促，不怨来迟迟。 
莫言短枝条，中有长相思。朱颜与绿杨，并在别离期。知

楼上春风过，风前杨柳歌。枝疏缘别苦，曲怨为年多。 
花惊燕地云，叶映楚池波。谁堪别离此，征戍在交河。斋



   卷373_4 【和丁助教塞上吟】孟郊 

哭雪复吟雪，广文丁夫子。江南万里寒，曾未及如此。 
整顿气候谁，言从生灵始。无令恻隐者，哀哀不能已。古



   卷373_5 【古怨别】孟郊 

飒飒秋风生，愁人怨离别。含情两相向，欲语气先咽。 
心曲千万端，悲来却难说。别后唯所思，天涯共明月。知



   卷373_6 【古别曲】孟郊 

山川古今路，纵横无断绝。来往天地间，人皆有离别。 
行衣未束带，中肠已先结。不用看镜中，自知生白发。 
欲陈去留意，声向言前咽。愁结填心胸，茫茫若为说。 
荒郊烟莽苍，旷野风凄切。处处得相随，人那不如月。古



   卷373_7 【戏赠陆大夫十二丈（一作乐府戏赠陆大夫十二丈）】孟郊 

莲子不可得，荷花生水中。犹胜道傍柳，无事荡春风。主

渌萍与荷叶，同此一水中。风吹荷叶在，渌萍西复东。知

莲叶未开时，苦心终日卷。春水徒荡漾，荷花未开展。古



   卷373_8 【劝善吟（醉会中赠郭行馀）】孟郊 

瘦郭有志气，相哀老龙钟。劝我少吟诗，俗窄难尔容。 
一口百味别，况在醉会中。四座正当喧，片言何由通。 
顾余昧时调，居止多疏慵。见书眼始开，闻乐耳不聪。 
视听互相隔，一身且莫同。天疾难自医，诗癖将何攻。 
见君如见书，语善千万重。自悲咄咄感，变作烦恼翁。 
烦恼不可欺，古剑涩亦雄。知君方少年，少年怀古风。 
藏书拄屋脊，不惜与凡聋。我愿拜少年，师之学崇崇。 
从他笑为矫，矫善亦可宗。斋



   卷373_9 【望夫石】孟郊 

望夫石，夫不来兮江水碧。 
行人悠悠朝与暮，千年万年色如故。古



   卷373_10 【寒江吟】孟郊 

冬至日光白，始知阴气凝。寒江波浪冻，千里无平冰。 
飞鸟绝高羽，行人皆晏兴。荻洲素浩渺，碕岸澌崚嶒。 
烟舟忽自阻，风帆不相乘。何况异形体，信任为股肱。 
涉江莫涉凌，得意须得朋。结交非贤良，谁免生爱憎。 
冻水有再浪，失飞有载腾。一言纵丑词，万响无善应。 
取鉴谅不远，江水千万层。何当春风吹，利涉吾道弘。知



   卷373_11 【审交】孟郊 

种树须择地，恶土变木根。结交若失人，中道生谤言。 
君子芳桂性，春荣冬更繁。小人槿花心，朝在夕不存。 
莫蹑冬冰坚，中有潜浪翻。唯当金石交，可以贤达论。知



   卷373_12 【怨别】孟郊 

一别一回老，志士白发早。在富易为容，居贫难自好。 
沉忧损性灵，服药亦枯槁。秋风游子衣，落日行远道。 
君问去何之，贱身难自保。知



   卷373_13 【百忧】孟郊 

萱草女儿花，不解壮士忧。壮士心是剑，为君射斗牛。 
朝思除国雠，暮思除国雠。计尽山河画，意穷草木筹。 
智士日千虑，愚夫唯四愁。何必在波涛，然后惊沉浮。 
伯伦心不醉，四皓迹难留。出处各有时，众议徒啾啾。古



   卷373_14 【路病】孟郊 

病客无主人，艰哉求卧难。飞光赤道路，内火焦肺肝。 
欲饮井泉竭，欲医囊用单。稚颜能几日，壮志忽已残。 
人子不言苦，归书但云安。愁环在我肠，宛转终无端。古



   卷373_15 【衰松】孟郊 

近世交道衰，青松落颜色。人心忌孤直，木性随改易。 
既摧栖日干，未展擎天力。终是君子材，还思君子识。知



   卷373_16 【遣兴】孟郊 

弦贞五条音，松直百尺心。贞弦含古风，直松凌高岑。 
浮声与狂葩，胡为欲相侵。主



   卷373_17 【退居（一作退老）】孟郊 

退身何所食，败力不能闲。种稻耕白水，负薪斫青山。 
众听喜巴唱，独醒愁楚颜。日暮静归时，幽幽扣松关。斋



   卷373_18 【卧病】孟郊 

贫病诚可羞，故床无新裘。春色烧肌肤，时餐苦咽喉。 
倦寝意蒙昧，强言声幽柔。承颜自俯仰，有泪不敢流。 
默默寸心中，朝愁续莫愁。斋



   卷373_19 【隐士】孟郊 

本末一相返，漂浮不还真。山野多馁士，市井无饥人。 
虎豹忌当道，糜鹿知藏身。奈何贪竞者，日与患害亲。 
颜貌岁岁改，利心朝朝新。孰知富生祸，取富不取贫。 
宝玉忌出璞，出璞先为尘。松柏忌出山，出山先为薪。 
君子隐石壁，道书为我邻。寝兴思其义，澹泊味始真。 
陶公自放归，尚平去有依。草木择地生，禽鸟顺性飞。 
青青与冥冥，所保各不违。斋



   卷373_20 【独愁（一作独怨，一作赠韩愈）】孟郊 

前日远别离，昨日生白发。欲知万里情，晓卧半床月。 
常恐百虫鸣，使我芳草歇。古



   卷373_21 【春日有感】孟郊 

雨滴草芽出，一日长一日。风吹柳线垂，一枝连一枝。 
独有愁人颜，经春如等闲。且持酒满杯，狂歌狂笑来。知



   卷373_22 【将见故人】孟郊 

故人季夏中，及此百馀日。无日不相思，明镜改形色。 
宁知仲冬时，忽有相逢期。振衣起踯躅，赪鲤跃天池。主



   卷373_23 【伤时】孟郊 

常闻贫贱士之常，嗟尔富者莫相笑。男儿得路即荣名， 
邂逅失途成不调。古人结交而重义，今人结交而重利。 
劝人一种种桃李，种亦直须遍天地。一生不爱嘱人事， 
嘱即直须为生死。我亦不羡季伦富，我亦不笑原宪贫。 
有财有势即相识，无财无势同路人。因知世事皆如此， 
却向东溪卧白云。斋



   卷373_24 【寓言】孟郊 

谁言碧山曲，不废青松直。谁言浊水泥，不污明月色。 
我有松月心，俗骋风霜力。贞明既如此，摧折安可得。古



   卷373_25 【偶作】孟郊 

利剑不可近，美人不可亲。利剑近伤手，美人近伤身。 
道险不在广，十步能摧轮。情爱不在多，一夕能伤神。知



   卷373_26 【劝学】孟郊 

击石乃有火，不击元无烟。人学始知道，不学非自然。 
万事须己运，他得非我贤。青春须早为，岂能长少年。主



   卷373_27 【赠农人】孟郊 

劝尔勤耕田，盈尔仓中粟。劝尔伐桑株，减尔身上服。 
清霜一委地，万草色不绿。狂飙一入林，万叶不著木。 
青春如不耕，何以自结束。主



   卷373_28 【长安早春】孟郊 

旭日朱楼光，东风不惊尘。公子醉未起，美人争探春。 
探春不为桑，探春不为麦。日日出西园，只望花柳色。 
乃知田家春，不入五侯宅。主



   卷373_29 【罪松】孟郊 

虽为青松姿，霜风何所宜。二月天下树，绿于青松枝。 
勿谓贤者喻，勿谓愚者规。伊吕代封爵，夷齐终身饥。 
彼曲既在斯，我正实在兹。泾流合渭流，清浊各自持。 
天令设四时，荣衰有常期。荣合随时荣，衰合随时衰。 
天令既不从，甚不敬天时。松乃不臣木，青青独何为。古



   卷373_30 【感兴】孟郊 

拔心草不死，去根柳亦荣。独有失意人，恍然无力行。 
昔为连理枝，今为断弦声。连理时所重，断弦今所轻。 
吾欲进孤舟，三峡水不平。吾欲载车马，太行路峥嵘。 
万物根一气，如何互相倾。斋



   卷373_31 【感怀】孟郊 

秋气悲万物，惊风振长道。登高有所思，寒雨伤百草。 
平生有亲爱，零落不相保。五情今已伤，安得自能老。古

晨登洛阳坂，目极天茫茫。群物归大化，六龙颓西荒。 
豺狼日已多，草木日已霜。饥年无遗粟，众鸟去空场。 
路傍谁家子，白首离故乡。含酸望松柏，仰面诉穹苍。 
去去勿复道，苦饥形貌伤。古

徘徊不能寐，耿耿含酸辛。中夜登高楼，忆我旧星辰。 
四时互迁移，万物何时春。唯忆首阳路，永谢当时人。主

长安佳丽地，宫月生蛾眉。阴气凝万里，坐看芳草衰。 
玉堂有玄鸟，亦以从此辞。伤哉志士叹，故国多迟迟。 
深宫岂无乐，扰扰复何为。朝见名与利，莫还生是非。 
姜牙佐周武，世业永巍巍。主

举才天道亲，首阳谁采薇。去去荒泽远，落日当西归。 
羲和驻其轮，四海借馀晖。极目何萧索，惊风正离披。 
鸱鸮鸣高树，众鸟相因依。东方有一士，岁暮常苦饥。 
主人数相问，脉脉今何为。贫贱亦有乐，且愿掩柴扉。主

火云流素月，三五何明明。光曜侵白日，贤愚迷至精。 
四时更变化，天道有亏盈。常恐今已没，须臾还复生。古

河梁暮相遇，草草不复言。汉家正离乱，王粲别荆蛮。 
野泽何萧条，悲风振空山。举头是星辰，念我何时还。 
亲爱久别散，形神各离迁。未为生死诀，长在心目间。知

有鸟东西来，哀鸣过我前。愿飞浮云外，饮啄见青天。古



   卷373_32 【达士】孟郊 

四时如逝水，百川皆东波。青春去不还，白发镊更多。 
达人识元化，变愁为高歌。倾产取一醉，富者奈贫何。 
君看土中宅，富贵无偏颇。古



   卷373_33 【暮秋感思】孟郊 

西风吹垂杨，条条脆如藕。上有噪日蝉，催人成皓首。 
亦恐旅步难，何独朱颜丑。欲慰一时心，莫如千日酒。知

优哉遵渚鸿，自得养身旨。不啄太仓粟，不饮方塘水。 
振羽戛浮云，罝罗任徒尔。斋



   卷373_34 【古兴】孟郊 

楚血未干衣，荆虹尚埋辉。痛玉不痛身，抱璞求所归。知



   卷373_35 【劝友】孟郊 

至白涅不缁，至交淡不疑。人生静躁殊，莫厌相箴规。 
胶漆武可接，金兰文可思。堪嗟无心人，不如松柏枝。主



   卷373_36 【夷门雪赠主人（是赠陆长源，陆有答诗）】孟郊 

夷门贫士空吟雪，夷门豪士皆饮酒。酒声欢闲入雪销， 
雪声激切悲枯朽。悲欢不同归去来，万里春风动江柳。斋



   卷373_37 【尧歌（一作舜歌，赏郑氏庄客去妇）】孟郊 

尔室何不安，尔孝无与齐。一言应对姑，一度为出妻。 
往辙才晚钟，还辙及晨鸡。往还迹徒新，很戾竟独迷。 
娥女无礼数，污家如粪泥。父母吞声哭，禽鸟亦为啼。 
如何天与恶，不得和鸣栖。主

山色挽心肝，将归尽日看。村肩篮舆子，野坐白发官。 
莺弄方短短，花明碎攒攒。琉璃堆可掬，琴瑟饶多欢。 
翠韵仙窈窕，岚漪出无端。养馆洞庭秋，响答虚吹弹。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十四 
 
   
　 
　

　
 　



   卷374_1 【乱离】孟郊 

天下无义剑，中原多疮痍。哀哀陆大夫，正直神反欺。 
子路已成血，嵇康今尚嗤。为君每一恸，如剑在四肢。 
折羽不复飞，逝水不复归。直松摧高柯，弱蔓将何依。 
朝为春日欢，夕为秋日悲。泪下无尺寸，纷纷天雨丝。 
积怨成疾疹，积恨成狂痴。怨草岂有边，恨水岂有涯。 
怨恨驰我心，茫茫日何之。斋



   卷374_2 【劝酒】孟郊 

白日无定影，清江无定波。人无百年寿，百年复如何。 
堂上陈美酒，堂下列清歌。劝君金曲卮，勿谓朱颜酡。 
松柏岁岁茂，丘陵日日多。君看终南山，千古青峨峨。斋



   卷374_3 【去妇】孟郊 

君心匣中镜，一破不复全。妾心藕中丝，虽断犹牵连。 
安知御轮士，今日翻回辕。一女事一夫，安可再移天。 
君听去鹤言，哀哀七丝弦。斋



   卷374_4 【君子勿郁郁士有谤毁者作诗以赠之】孟郊 

君子勿郁郁，听我青蝇歌。人间少平地，森耸山岳多。 
折輈不在道，覆舟不在河。须知一尺水，日夜增高波。 
叔孙毁仲尼，臧仓掩孟轲。兰艾不同香，自然难为和。 
良玉烧不热，直竹文不颇。自古皆如此，其如道在何。主

日往复不见，秋堂暮仍学。玄发不知白，晓入寒铜觉。 
为林未离树，有玉犹在璞。谁把碧梧枝，刻作云门乐。古



   卷374_5 【闻砧】孟郊 

杜鹃声不哀，断猿啼不切。月下谁家砧，一声肠一绝。 
杵声不为客，客闻发自白。杵声不为衣，欲令游子归。知



   卷374_6 【游子】孟郊 

萱草生堂阶，游子行天涯。慈亲倚堂门，不见萱草花。斋



   卷374_7 【自叹】孟郊 

愁与发相形，一愁白数茎。有发能几多，禁愁日日生。 
古若不置兵，天下无战争。古若不置名，道路无欹倾。 
太行耸巍峨，是天产不平。黄河奔浊浪，是天生不清。 
四蹄日日多，双轮日日成。二物不在天，安能免营营。主



   卷374_8 【求友】孟郊 

北风临大海，坚冰临河面。下有大波澜，对之无由见。 
求友须在良，得良终相善。求友若非良，非良中道变。 
欲知求友心，先把黄金炼。主



   卷374_9 【投所知】孟郊 

苦心知苦节，不容一毛发。炼金索坚贞，洗玉求明洁。 
自惭所业微，功用如鸠拙。何殊嫫母颜，对彼寒塘月。 
君存古人心，道出古人辙。尽美固可扬，片善亦不遏。 
朝向公卿说，暮向公卿说。谁谓黄钟管，化为君子舌。 
一说清嶰竹，二说变嶰谷。三说四说时，寒花拆寒木。 
晔晔家道路，灿灿我衣服。岂直辉友朋，亦用慰骨肉。 
一暖荷匹素，一饱荷升粟。而况大恩恩，此身报得足。 
且将食檗劳，酬之作金刀。知



   卷374_10 【病客吟】孟郊 

主人夜呻吟，皆入妻子心。客子昼呻吟，徒为虫鸟音。 
妻子手中病，愁思不复深。僮仆手中病，忧危独难任。 
丈夫久漂泊，神气自然沉。况于滞疾中，何人免嘘eS。 
大海亦有涯，高山亦有岑。沉忧独无极，尘泪互盈襟。古



   卷374_11 【感怀】孟郊 

孟冬阴气交，两河正屯兵。烟尘相驰突，烽火日夜惊。 
太行险阻高，挽粟输连营。奈何操弧者，不使枭巢倾。 
犹闻汉北儿，怙乱谋纵横。擅摇干戈柄，呼叫豺狼声。 
白日临尔躯，胡为丧丹诚。岂无感激士，以致天下平。 
登高望寒原，黄云郁峥嵘。坐驰悲风暮，叹息空沾缨。主



   卷374_12 【离思】孟郊 

不寐亦不语，片月秋稍举。孤鸿忆霜群，独鹤叫云侣。 
怨彼浮花心，飘飘无定所。高张系繂帆，远过梅根渚。 
回织别离字，机声有酸楚。主



   卷374_13 【结交】孟郊 

铸镜须青铜，青铜易磨拭。结交远小人，小人难姑息。 
铸镜图鉴微，结交图相依。凡铜不可照，小人多是非。斋



   卷374_14 【伤春】孟郊 

两河春草海水清，十年征战城郭腥。乱兵杀儿将女去， 
二月三月花冥冥。千里无人旋风起，莺啼燕语荒城里。 
春色不拣墓傍株，红颜皓色逐春去。春去春来那得知， 
今人看花古人墓，令人惆怅山头路。主



   卷374_15 【择友】孟郊 

兽中有人性，形异遭人隔。人中有兽心，几人能真识。 
古人形似兽，皆有大圣德。今人表似人，兽心安可测。 
虽笑未必和，虽哭未必戚。面结口头交，肚里生荆棘。 
好人常直道，不顺世间逆。恶人巧谄多，非义苟且得。 
若是效真人，坚心如铁石。不谄亦不欺，不奢复不溺。 
面无吝色容，心无诈忧惕。君子大道人，朝夕恒的的。斋



   卷374_16 【夜忧】孟郊 

岂独科斗死，所嗟文字捐。蒿蔓转骄弄，菱荇减婵娟。 
未遂摆鳞志，空思吹浪旋。何当再霖雨，洗濯生华鲜。古



   卷374_17 【惜苦】孟郊 

于鹄值谏议，以球不能官。焦蒙值舍人，以杯不得完。 
可惜大雅旨，意此小团栾。名回不敢辨，心转实是难。 
不惜为君转，转非君子观。转之复转之，强转谁能欢。 
哀哉虚转言，不可穷波澜。斋



   卷374_18 【寒地百姓吟（为郑相其年居河南畿内百姓大蒙矜恤）】孟郊 

无火炙地眠，半夜皆立号。冷箭何处来，棘针风骚劳。 
霜吹破四壁，苦痛不可逃。高堂搥钟饮，到晓闻烹炮。 
寒者愿为蛾，烧死彼华膏。华膏隔仙罗，虚绕千万遭。 
到头落地死，踏地为游遨。游遨者是谁，君子为郁陶。主



   卷374_19 【出东门】孟郊 

饿马骨亦耸，独驱出东门。少年一日程，衰叟十日奔。 
寒景不我为，疾走落平原。眇默荒草行，恐惧夜魄翻。 
一生自组织，千首大雅言。道路如抽蚕，宛转羁肠繁。主



   卷374_20 【教坊歌儿】孟郊 

十岁小小儿，能歌得朝天。六十孤老人，能诗独临川。 
去年西京寺，众伶集讲筵。能嘶竹枝词，供养绳床禅。 
能诗不如歌，怅望三百篇。主



   卷374_21 【访疾】孟郊 

冷气入疮痛，夜来痛如何。疮从公怒生，岂以私恨多。 
公怒亦非道，怒消乃天和。古有焕辉句，嵇康闲婆娑。 
请君吟啸之，正气庶不讹。主



   卷374_22 【酒德】孟郊 

酒是古明镜，辗开小人心。醉见异举止，醉闻异声音。 
酒功如此多，酒屈亦以深。罪人免罪酒，如此可为箴。斋



   卷374_23 【冬日】孟郊 

老人行人事，百一不及周。冻马四蹄吃，陟卓难自收。 
短景仄飞过，午光不上头。少壮日与辉，衰老日与愁。 
日愁疑在日，岁箭迸如雠。万事有何味，一生虚自囚。 
不知文字利，到死空遨游。主



   卷374_24 【饥雪吟】孟郊 

饥乌夜相啄，疮声互悲鸣。冰肠一直刀，天杀无曲情。 
大雪压梧桐，折柴堕峥嵘。安知鸾凤巢，不与枭鸢倾。 
下有幸灾儿，拾遗多新争。但求彼失所，但夸此经营。 
君子亦拾遗，拾遗非拾名。将补鸾凤巢，免与枭鸢并。 
因为饥雪吟，至晓竟不平。古



   卷374_25 【偷诗】孟郊 

饿犬齰枯骨，自吃馋饥涎。今文与古文，各各称可怜。 
亦如婴儿食，饧桃口旋旋。唯有一点味，岂见逃景延。 
绳床独坐翁，默览有所传。终当罢文字，别著逍遥篇。 
从来文字净，君子不以贤。斋



   卷374_26 【晚雪吟】孟郊 

贫富喜雪晴，出门意皆饶。镜海见纤悉，冰天步飘飖。 
一一仙子行，家家尘声销。小儿击玉指，大耋歌圣朝。 
睿气流不尽，瑞仙何夐寥。始知望幸色，终疑异礼招。 
市井亦清洁，闾阎耸岧峣。苍生愿东顾，翠华仍西遥。 
天念岂薄厚，宸衷多忧焦。忧焦致太平，以兹时比尧。 
古耳有未通，新词有潜韶。甘为酒伶摈，坐耻歌女娇。 
选音不易言，裁正逢今朝。今朝前古文，律异同一调。 
愿于尧琯中，奏尽郁抑谣。主



   卷374_27 【自惜】孟郊 

倾尽眼中力，抄诗过与人。自悲风雅老，恐被巴竹嗔。 
零落雪文字，分明镜精神。坐甘冰抱晚，永谢酒怀春。 
徒有言言旧，惭无默默新。始惊儒教误，渐与佛乘亲。主



   卷374_28 【老恨】孟郊 

无子抄文字，老吟多飘零。有时吐向床，枕席不解听。 
斗蚁甚微细，病闻亦清泠。小大不自识，自然天性灵。斋



   卷374_29 【湖州取解述情】孟郊 

霅水徒清深，照影不照心。白鹤未轻举，众鸟争浮沉。 
因兹挂帆去，遂作归山吟。古



   卷374_30 【落第】孟郊 

晓月难为光，愁人难为肠。谁言春物荣，独见叶上霜。 
雕鹗失势病，鹪鹩假翼翔。弃置复弃置，情如刀剑伤。知



   卷374_31 【咏怀（一作咏情，一作感寓）】孟郊 

浊水心易倾，明波兴初发。思逢海底人，乞取蚌中月。 
此兴若未谐，此心终不歇。主



   卷374_32 【病起言怀】孟郊 

强行寻溪水，洗却残病姿。花景晼晚尽，麦风清泠吹。 
交道贱来见，世情贫去知。高闲思楚逸，澹泊厌齐儿。 
终伴碧山侣，结言青桂枝。主



   卷374_33 【秋夕贫居述怀】孟郊 

卧冷无远梦，听秋酸别情。高枝低枝风，千叶万叶声。 
浅井不供饮，瘦田长废耕。今交非古交，贫语闻皆轻。斋



   卷374_34 【夜感自遣（一作失志夜坐思归楚江，又作苦学吟）】孟郊 

夜学晓未休，苦吟神鬼愁。如何不自闲，心与身为雠。 
死辱片时痛，生辱长年羞。清桂无直枝，碧江思旧游。古



   卷374_35 【再下第】孟郊 

一夕九起嗟，梦短不到家。两度长安陌，空将泪见花。主



   卷374_36 【下第东归留别长安知己】孟郊 

共照日月影，独为愁思人。岂知鶗鴂鸣，瑶草不得春。 
一片两片云，千里万里身。云归嵩之阳，身寄江之滨。 
弃置复何道，楚情吟白蘋。主



   卷374_37 【失意归吴因寄东台刘复侍御】孟郊 

自念西上身，忽随东归风。长安日下影，又落江湖中。 
离娄岂不明，子野岂不聪。至宝非眼别，至音非耳通。 
因缄俗外词，仰寄高天鸿。主



   卷374_38 【下第东南行】孟郊 

越风东南清，楚日潇湘明。试逐伯鸾去，还作灵均行。 
江蓠伴我泣，海月投人惊。失意容貌改，畏途性命轻。 
时闻丧侣猿，一叫千愁并。主



   卷374_39 【叹命】孟郊 

三十年来命，唯藏一卦中。题诗还问易，问易蒙复蒙。 
本望文字达，今因文字穷。影孤别离月，衣破道路风。 
归去不自息，耕耘成楚农。主



   卷374_40 【远游】孟郊 

慈乌不远飞，孝子念先归。而我独何事，四时心有违。 
江海恋空积，波涛信来稀。长为路傍食，著尽家中衣。 
别剑不割物，离人难作威。远行少僮仆，驱使无是非。 
为性玩好尽，积愁心绪微。始知时节驶，夏日非长辉。知



   卷374_41 【商州客舍】孟郊 

商山风雪壮，游子衣裳单。四望失道路，百忧攒肺肝。 
日短觉易老，夜长知至寒。泪流潇湘弦，调苦屈宋弹。 
识声今所易，识意古所难。声意今讵辨，高明鉴其端。知



   卷374_42 【长安旅情】孟郊 

尽说青云路，有足皆可至。我马亦四蹄，出门似无地。 
玉京十二楼，峨峨倚青翠。下有千朱门，何门荐孤士。主



   卷374_43 【长安羁旅】孟郊 

听乐别离中，声声入幽肠。晓泪滴楚瑟，夜魄绕吴乡。 
几回羁旅情，梦觉残烛光。斋



   卷374_44 【渭上思归】孟郊 

独访千里信，回临千里河。家在吴楚乡，泪寄东南波。知



   卷374_45 【登科后】孟郊 

昔日龌龊不足夸，今朝放荡思无涯。
春风得意马蹄疾，一日看尽长安花。



   卷374_46 【初于洛中选】孟郊 

尘土日易没，驱驰力无馀。青云不我与，白首方选书。 
宦途事非远，拙者取自疏。终然恋皇邑，誓以结吾庐。 
帝城富高门，京路绕胜居。碧水走龙蛇，蜿蜒绕庭除。 
寻常异方客，过此亦踟蹰。主



   卷374_47 【乙酉岁舍弟扶侍归兴义庄居后独止舍待替人】孟郊 

谁言旧居止，主人忽成客。僮仆强与言，相惧终脉脉。 
出亦何所求，入亦何所索。饮食迷精粗，衣裳失宽窄。 
回风卷闲簟，新月生空壁。士有百役身，官无一姓宅。 
丈夫耻自饰，衰须从飒白。兰交早已谢，榆景徒相迫。 
惟予心中镜，不语光历历。古



   卷374_48 【西斋养病夜怀多感因呈上从叔子云】孟郊 

远客夜衣薄，厌眠待鸡鸣。一床空月色，四壁秋蛩声。 
守淡遗众俗，养疴念馀生。方全君子拙，耻学小人明。 
蚊蚋亦有时，羽毛各有成。如何骐骥迹，踡跼未能行。 
西北有平路，运来无相轻。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十五 
 
   
　 
　

　
 　



   卷375_1 【秋怀】孟郊 

孤骨夜难卧，吟虫相唧唧。老泣无涕洟，秋露为滴沥。 
去壮暂如翦，来衰纷似织。触绪无新心，丛悲有馀忆。 
讵忍逐南帆，江山践往昔。主

秋月颜色冰，老客志气单。冷露滴梦破，峭风梳骨寒。 
席上印病文，肠中转愁盘。疑怀无所凭，虚听多无端。 
梧桐枯峥嵘，声响如哀弹。斋

一尺月透户，仡栗如剑飞。老骨坐亦惊，病力所尚微。 
虫苦贪剪色，鸟危巢焚辉。孀娥理故丝，孤哭抽余思。 
浮年不可追，衰步多夕归。古

秋至老更贫，破屋无门扉。一片月落床，四壁风入衣。 
疏梦不复远，弱心良易归。商葩将去绿，缭绕争馀辉。 
野步踏事少，病谋向物违。幽幽草根虫，生意与我微。知

竹风相戛语，幽闺暗中闻。鬼神满衰听，恍惚难自分。 
商叶堕干雨，秋衣卧单云。病骨可剸物，酸呻亦成文。 
瘦攒如此枯，壮落随西曛。褭褭一线命，徒言系絪缊。主

老骨惧秋月，秋月刀剑棱。纤辉不可干，冷魂坐自凝。 
羁雌巢空镜，仙飙荡浮冰。惊步恐自翻，病大不敢凌。 
单床寤皎皎，瘦卧心兢兢。洗河不见水，透浊为清澄。 
诗壮昔空说，诗衰今何凭。主

老病多异虑，朝夕非一心。商虫哭衰运，繁响不可寻。 
秋草瘦如发，贞芳缀疏金。晚鲜讵几时，驰景还易阴。 
弱习徒自耻，莫知欲何任。露才一见谗，潜智早已深。 
防深不防露，此意古所箴。主

岁暮景气干，秋风兵甲声。织织劳无衣，喓喓徒自鸣。 
商声耸中夜，蹇支废前行。青发如秋园，一剪不复生。 
少年如饿花，瞥见不复明。君子山岳定，小人丝毫争。 
多争多无寿，天道戒其盈。主

冷露多瘁索，枯风晓吹嘘。秋深月清苦，虫老声粗疏。 
赪珠枝累累，芳金蔓舒舒。草木亦趣时，寒荣似春馀。 
悲彼零落生，与我心何如。斋

老人朝夕异，生死每日中。坐随一啜安，卧与万景空。 
视短不到门，听涩讵逐风。还如刻削形，免有纤悉聪。 
浪浪谢初始，皎皎幸归终。孤隔文章友，亲密蒿莱翁。 
岁绿闵以黄，秋节迸又穷。四时既相迫，万虑自然丛。 
南逸浩淼际，北贫硗确中。曩怀沉遥江，衰思结秋嵩。 
锄食难满腹，叶衣多丑躬。尘缕不自整，古吟将谁通。 
幽竹啸鬼神，楚铁生虬龙。志士多异感，运郁由邪衷。 
常思书破衣，至死教初童。习乐莫习声，习声多顽聋。 
明明胸中言，愿写为高崇。主

幽苦日日甚，老力步步微。常恐暂下床，至门不复归。 
饥者重一食，寒者重一衣。泛广岂无涘，恣行亦有随。 
语中失次第，身外生疮痍。桂蠹既潜朽，桂花损贞姿。 
詈言一失香，千古闻臭词。将死始前悔，前悔不可追。 
哀哉轻薄行，终日与驷驰。知

流运闪欲尽，枯折皆相号。棘枝风哭酸，桐叶霜颜高。 
老虫干铁鸣，惊兽孤玉咆。商气洗声瘦，晚阴驱景劳。 
集耳不可遏，噎神不可逃。蹇行散馀郁，幽坐谁与曹。 
抽壮无一线，剪怀盈千刀。清诗既名脁，金菊亦姓陶。 
收拾昔所弃，咨嗟今比毛。幽幽岁晏言，零落不可操。古

霜气入病骨，老人身生冰。衰毛暗相刺，冷痛不可胜。 
鷕鷕伸至明，强强揽所凭。瘦坐形欲折，腹饥心将崩。 
劝药左右愚，言语如见憎。耸耳噎神开，始知功用能。 
日中视馀疮，暗隙闻绳蝇。彼嗅一何酷，此味半点凝。 
潜毒尔无厌，馀生我堪矜。冻飞幸不远，冬令反心惩。 
出没各有时，寒热苦相凌。仰谢调运翁，请命愿有征。主

黄河倒上天，众水有却来。人心不及水，一直去不回。 
一直亦有巧，不肯至蓬莱。一直不知疲，唯闻至省台。 
忍古不失古，失古志易摧。失古剑亦折，失古琴亦哀。 
夫子失古泪，当时落漼漼。诗老失古心，至今寒皑皑。 
古骨无浊肉，古衣如藓苔。劝君勉忍古，忍古销尘埃。知

詈言不见血，杀人何纷纷。声如穷家犬，吠窦何誾誾。 
詈痛幽鬼哭，詈侵黄金贫。言词岂用多，憔悴在一闻。 
古詈舌不死，至今书云云。今人咏古书，善恶宜自分。 
秦火不爇舌，秦火空爇文。所以詈更生，至今横絪缊。知



   卷375_2 【靖安寄居】孟郊 

寄静不寄华，爱兹嵽嵲居。渴饮浊清泉，饥食无名蔬。 
败菜不敢火，补衣亦写书。古云俭成德，今乃实起予。 
戆叟戆不足，贤人贤有馀。役生皆促促，心竟谁舒舒。 
万马踏风衢，众尘随奔车。高宾尽不见，大道夜方虚。 
卧有洞庭梦，坐无长安储。英髦空骇耳，烟火独微如。 
厚念恐伤性，薄田忆亲锄。承世不出力，冬竹肯抽菹。 
外物莫相诱，约心誓从初。碧芳既似水，日日咏归欤。知



   卷375_3 【雪】孟郊 

忽然太行雪，昨夜飞入来。崚嶒堕庭中，严白何皑皑。 
奴婢晓开户，四肢冻徘徊。咽言词不成，告诉情状摧。 
官给未入门，家人尽以灰。意劝莫笑雪，笑雪贫为灾。 
将暖此残疾，典卖争致杯。教令再举手，夸曜馀生才。 
强起吐巧词，委曲多新裁。为尔作非夫，忍耻轰暍雷。 
书之与君子，庶免生嫌猜。主



   卷375_4 【春愁】孟郊 

春物与愁客，遇时各有违。故花辞新枝，新泪落故衣。 
日暮两寂寞，飘然亦同归。斋



   卷375_5 【懊恼】孟郊 

恶诗皆得官，好诗空抱山。抱山冷殑殑，终日悲颜颜。 
好诗更相嫉，剑戟生牙关。前贤死已久，犹在咀嚼间。 
以我残杪身，清峭养高闲。求闲未得闲，众诮瞋bF々。斋



   卷375_6 【游城南韩氏庄】孟郊 

初疑潇湘水，锁在朱门中。时见水底月，动摇池上风。 
清气润竹林，白光连虚空。浪簇霄汉羽，岸芳金碧丛。 
何言数亩间，环泛路不穷。愿逐神仙侣，飘然汗漫通。斋



   卷375_7 【与二三友秋宵会话清上人院】孟郊 

何处山不幽，此中情又别。一僧敲一磬，七子吟秋月。 
激石泉韵清，寄枝风啸咽。泠然诸境静，顿觉浮累灭。 
扣寂兼探真，通宵讵能辍。斋

好鸟无杂栖，华堂有嘉携。琴樽互倾奏，歌赋相和谐。 
但嘉鱼水合，莫令云雨乖。一为鹍鸡弹，再鼓壮士怀。 
初景待谁晓，新春逐君来。愿言良友会，高驾不知回。古



   卷375_8 【招文士饮】孟郊 

曹刘不免死，谁敢负年华。文士莫辞酒，诗人命属花。 
退之如放逐，李白自矜夸。万古忽将似，一朝同叹嗟。 
何言天道正，独使地形斜。南士愁多病，北人悲去家。 
梅芳已流管，柳色未藏鸦。相劝罢吟雪，相从愁饮霞。 
醒时不可过，愁海浩无涯。主



   卷375_9 【陪侍御叔游城南山墅】孟郊 

夜坐拥肿亭，昼登崔巍岑。日窥万峰首，月见双泉心。 
松气清耳目，竹氛碧衣襟。伫想琅玕字，数听枯槁吟。斋



   卷375_10 【登华岩寺楼望终南山赠林校书兄弟】孟郊 

地脊亚为崖，耸出冥冥中。楼根插迥云，殿翼翔危空。 
前山胎元气，灵异生不穷。势吞万象高，秀夺五岳雄。 
一望俗虑醒，再登仙愿崇。青莲三居士，昼景真赏同。斋



   卷375_11 【游终南山】孟郊 

南山塞天地，日月石上生。高峰夜留景，深谷昼未明。 
山中人自正，路险心亦平。长风驱松柏，声拂万壑清。 
到此悔读书，朝朝近浮名。斋



   卷375_12 【游终南龙池寺】孟郊 

飞鸟不到处，僧房终南巅。龙在水长碧，雨开山更鲜。 
步出白日上，坐依清溪边。地寒松桂短，石险道路偏。 
晚磬送归客，数声落遥天。斋



   卷375_13 【南阳公请东樱桃亭子春宴】孟郊 

万木皆未秀，一林先含春。此地独何力，我公布深仁。 
霜叶日舒卷，风枝远埃尘。初英濯紫霞，飞雨流清津。 
赏异出嚣杂，折芳积欢忻。文心兹焉重，俗尚安能珍。 
碧玉妆粉比，飞琼秾艳均。鸳鸯七十二，花态并相新。 
常恐遗秀志，迨兹广宴陈。芳菲争胜引，歌咏竟良辰。 
方知戏马会，永谢登龙宾。古



   卷375_14 【游华山云台观】孟郊 

华岳独灵异，草木恒新鲜。山尽五色石，水无一色泉。 
仙酒不醉人，仙芝皆延年。夜闻明星馆，时韵女萝弦。 
敬兹不能寐，焚柏吟道篇。古



   卷375_15 【喜与长文上人宿李秀才小山池亭】孟郊 

灯尽语不尽，主人庭砌幽。柳枝星影曙，兰叶露华浮。 
块岭笑群岫，片池轻众流。更闻清净子，逸唱颇难俦。知



   卷375_16 【邀花伴（自注，时在朔方）】孟郊 

边地春不足，十里见一花。及时须遨游，日暮饶风沙。斋



   卷375_17 【石淙（一作五淙十首）】孟郊 

岩谷不自胜，水木幽奇多。朔风入空曲，泾流无大波。 
迢递径难尽，参差势相罗。雪霜有时洗，尘土无由和。 
洁冷诚未厌，晚步将如何。斋

出曲水未断，入山深更重。泠泠若仙语，皎皎多异容。 
万响不相杂，四时皆有浓。日月互分照，云霞各生峰。 
久迷向方理，逮兹耸前踪。古

荒策每恣远，戆步难自回。已抱苔藓疾，尚凌潺湲隈。 
驿骥苦衔勒，笼禽恨摧颓。实力苟未足，浮夸信悠哉。 
顾惟非时用，静言还自咍。知

朔水刀剑利，秋石琼瑶鲜。鱼龙气不腥，潭洞状更妍。 
磴雪入呀谷，掬星洒遥天。声忙不及韵，势疾多断涟。 
输去虽有恨，躁气一何颠。蜿蜒相缠掣，荦确亦回旋。 
黑草濯铁发，白苔浮冰钱。具生此云遥，非德不可甄。 
何况被犀士，制之空以权。始知静刚猛，文教从来先。古

空谷耸视听，幽湍泽心灵。疾流脱鳞甲，叠岸冲风霆。 
丹巘堕环景，霁波灼虚形。淙淙豗厚轴，棱棱攒高冥。 
弱栈跨旋碧，危梯倚凝青。飘飘鹤骨仙，飞动鳌背庭。 
常闻夸大言，下顾皆细萍。古

百尺明镜流，千曲寒星飞。为君洗故物，有色如新衣。 
不饮泥土污，但饮雪霜饥。石棱玉纤纤，草色琼霏霏。 
谷磑有馀力，溪舂亦多机。从来一智萌，能使众利归。 
因之山水中，喧然论是非。古

入深得奇趣，升险为良跻。搜胜有闻见，逃俗无踪蹊。 
穴流恣回转，窍景忘东西。戆兽鲜猜惧，罗人巧罝罤。 
幽驰异处所，忍虑多端倪。虚获我何饱，实归彼非迷。 
斯文浪云洁，此旨谁得齐。古

屑珠泻潺湲，裂玉何威瑰。若调千瑟弦，未果一曲谐。 
古骇毛发栗，险惊视听乖。二老皆劲骨，风趋缘欹崖。 
地远有馀美，我游采弃怀。乘时幸勤鉴，前恨多幽霾。 
弱力谢刚健，蹇策贵安排。始知随事静，何必当夕斋。古

昔浮南渡飙，今攀朔山景。物色多瘦削，吟笑还孤永。 
日月冻有棱，雪霜空无影。玉喷不生冰，瑶涡旋成井。 
潜角时耸光，隐鳞乍漂冏。再吟获新胜，返步失前省。 
惬怀虽已多，惕虑未能整。颓阳落何处，升魄衔疏岭。古

圣朝搜岩谷，此地多遗玩。怠惰成远游，顽疏恣灵观。 
劲飙刷幽视，怒水慑馀懦。曾是结芳诚，远兹勉流倦。 
冰条耸危虑，霜翠莹遐眄。物诱信多端，荒寻谅难遍。 
去矣朔之隅，翛然楚之甸。古



   卷375_18 【游韦七洞庭别业】孟郊 

洞庭如潇湘，叠翠荡浮碧。松桂无赤日，风物饶清激。 
逍遥展幽韵，参差逗良觌。道胜不知疲，冥搜自无斁。 
旷然青霞抱，永矣白云适。崆峒非凡乡，蓬瀛在仙籍。 
无言从远尚，还思君子识。波涛漱古岸，铿锵辨奇石。 
灵响非外求，殊音自中积。人皆走烦浊，君能致虚寂。 
何以祛扰扰，叩调清淅淅。既惧豪华损，誓从诗书益。 
一举独往姿，再摇飞遁迹。山深有变异，意惬无惊惕。 
采翠夺日月，照耀迷昼夕。松斋何用扫，萝院自然涤。 
业峻谢烦芜，文高追古昔。暂遥朱门恋，终立青史绩。 
物表易淹留，人间重离析。难随洞庭酌，且醉横塘席。知



   卷375_19 【越中山水】孟郊 

日觉耳目胜，我来山水州。蓬瀛若仿佛，田野如泛浮。 
碧嶂几千绕，清泉万馀流。莫穷合沓步，孰尽派别游。 
越水净难污，越天阴易收。气鲜无隐物，目视远更周。 
举俗媚葱蒨，连冬撷芳柔。菱湖有馀翠，茗圃无荒畴。 
赏异忽已远，探奇诚淹留。永言终南色，去矣销人忧。斋



   卷375_20 【春集越州皇甫秀才山亭】孟郊 

嘉宾在何处，置亭春山巅。顾余寂寞者，谬厕芳菲筵。 
视听日澄澈，声光坐连绵。晴湖泻峰嶂，翠浪多萍藓。 
何以逞高志，为君吟秋天。斋



   卷375_21 【和皇甫判官游琅琊溪】孟郊 

山中琉璃境，物外琅琊溪。房廊逐岩壑，道路随高低。 
碧濑漱白石，翠烟含青蜺。客来暂游践，意欲忘簪珪。 
树杪灯火夕，云端钟梵齐。时同虽可仰，迹异难相携。 
唯当清宵梦，仿佛愿攀跻。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十六 
 
   
　 
　

　
 　



   卷376_1 【汝州南潭陪陆中丞公宴】孟郊 

一雨百泉涨，南潭夜来深。分明碧沙底，写出青天心。 
远客洞庭至，因兹涤烦襟。既登飞云舫，愿奏清风琴。 
高岸立旗戟，潜蛟失浮沉。威棱护斯浸，魍魉逃所侵。 
山态变初霁，水声流新音。耳目极眺听，潺湲与嶔岑。 
谁言柳太守，空有白蘋吟。斋



   卷376_2 【汝州陆中丞席喜张从事至同赋十韵】孟郊 

汝水无浊波，汝山饶奇石。大贤为此郡，佳士来如积。 
有客乘白驹，奉义惬所适。清风荡华馆，雅瑟泛瑶席。 
芳醑静无喧，金尊光有涤。纵情孰虑损，听论自招益。 
愿折若木枝，却彼曜灵夕。贵贱一相接，忧悰忽转易。 
会合勿言轻，别离古来惜。请君驻征车，良遇难再觌。知



   卷376_3 【夜集汝州郡斋听陆僧辩弹琴】孟郊 

康乐宠词客，清宵意无穷。征文北山外，借月南楼中。 
千里愁并尽，一樽欢暂同。胡为戛楚琴，淅沥起寒风。主



   卷376_4 【同年春燕】孟郊 

少年三十士，嘉会良在兹。高歌摇春风，醉舞摧花枝。 
意荡晼晚景，喜凝芳菲时。马迹攒騕褭，乐声韵参差。 
视听改旧趣，物象含新姿。红雨花上滴，绿烟柳际垂。 
淹中讲精义，南皮献清词。前贤与今人，千载为一期。 
明鉴有皎洁，澄玉无磷缁。永与沙泥别，各整云汉仪。 
盛气自中积，英名日四驰。塞鸿绝俦匹，海月难等夷。 
郁抑忽已尽，亲朋乐无涯。幽蘅发空曲，芳杜绵所思。 
浮迹自聚散，壮心谁别离。愿保金石志，无令有夺移。知



   卷376_5 【罗氏花下奉招陈侍御】孟郊 

眼在枝上春，落地成埃尘。不是风流者，谁为攀折人。 
宁辞波浪阔，莫道往来频。拾紫岂宜晚，掇芳须及晨。 
劳收贾生泪，强起屈平身。花下本无俗，酒中别有神。 
游蜂不饮故，戏蝶亦争新。万物尽如此，过时非所珍。古



   卷376_6 【游石龙涡（四壁千仞，散泉如雨）】孟郊 

石龙不见形，石雨如散星。山下晴皎皎，山中阴泠泠。 
水飞林木杪，珠缀莓苔屏。畜异物皆别，当晨景欲暝。 
泉芳春气碧，松月寒色青。险力此独壮，猛兽亦不停。 
日暮且回去，浮心恨未宁。斋



   卷376_7 【浮石亭】孟郊 

曾是风雨力，崔巍漂来时。落星夜皎洁，近榜朝逶迤。 
翠潋递明灭，清潈泻欹危。况逢蓬岛仙，会合良在兹。古



   卷376_8 【看花】孟郊 

家家有芍药，不妨至温柔。温柔一同女，红笑笑不休。 
月娥双双下，楚艳枝枝浮。洞里逢仙人，绰约青宵游。知

芍药谁为婿，人人不敢来。唯应待诗老，日日殷勤开。 
玉立无气力，春凝且裴徊。将何谢青春，痛饮一百杯。斋

芍药吹欲尽，无奈晓风何。馀花欲谁待，唯待谏郎过。 
谏郎不事俗，黄金买高歌。高歌夜更清，花意晚更多。知

饮之不见底，醉倒深红波。红波荡谏心，谏心终无它。 
独游终难醉，挈榼徒经过。问花不解语，劝得酒无多。斋

三年此村落，春色入心悲。料得一孀妇，经时独泪垂。主



   卷376_9 【济源春】孟郊 

太行横偃脊，百里芳崔巍。济滨花异颜，枋口云如裁。 
新画彩色湿，上界光影来。深红缕草木，浅碧珩溯洄。 
千家门前饮，一道传禊杯。玉鳞吞金钩，仙璇琉璃开。 
朴童茂言语，善俗无惊猜。狂吹寝恒宴，晓清梦先回。 
治生鲜惰夫，积学多深材。再游讵癫戆，一洗惊尘埃。古



   卷376_10 【济源寒食】孟郊 

风巢袅袅春鸦鸦，无子老人仰面嗟。
柳弓苇箭觑不见，高红远绿劳相遮。

女婵童子黄短短，耳中闻人惜春晚。
逃蜂匿蝶踏地来，抛却斋糜一瓷碗。

一日踏春一百回，朝朝没脚走芳埃。
饥童饿马扫花喂，向晚饮溪三两杯。

莓苔井上空相忆，辘轳索断无消息。
酒人皆倚春发绿，病叟独藏秋发白。

长安落花飞上天，南风引至三殿前。
可怜春物亦朝谒，唯我孤吟渭水边。

枋口花间掣手归，嵩阳为我留红晖。
可怜踯躅千万尺，柱地柱天疑欲飞。

蜜蜂为主各磨牙，咬尽村中万木花。
君家瓮瓮今应满，五色冬笼甚可夸。



   卷376_11 【游枋口】孟郊 

一步复一步，出行千里幽。为取山水意，故作寂寞游。 
太行青巅高，枋口碧照浮。明明无底镜，泛泛忘机鸥。 
老逸不自限，病狂不可周。恣闲饶淡薄，怠玩多淹留。 
芳物竞晼晚，绿梢挂新柔。和友莺相绕，言语亦以稠。 
始知万类然，静躁难相求。主

耸我残病骨，健如一仙人。镜中照千里，镜浪洞百神。 
此神日月华，不作寻常春。三十夜皆明，四时昼恒新。 
鸟声尽依依，兽心亦忻忻。澄幽出所怪，闪异坐微絪。 
可来复可来，此地灵相亲。主



   卷376_12 【与王二十一员外涯游枋口柳溪】孟郊 

万株古柳根，拏此磷磷溪。野榜多屈曲，仙浔无端倪。 
春桃散红烟，寒竹含晚凄。晓听忽以异，芳树安能齐。 
共疑落镜中，坐泛红景低。水意酒易醒，浪情事非迷。 
小儒峭章句，大贤嘉提携。潜窦韵灵瑟，翠崖鸣玉珪。 
主人稷卨翁，德茂芝朮畦。凿出幽隐端，气象皆升跻。 
曾是清乐抱，逮兹几省溪。宴位席兰草，滥觞惊凫鹥。 
灵味荐鲂瓣，金花屑橙齑。江调摆衰俗，洛风远尘泥。 
徒言奏狂狷，讵敢忘筌蹄。知



   卷376_13 【与王二十一员外涯游昭成寺】孟郊 

洛友寂寂约，省骑霏霏尘。游僧步晚磬，话茗含芳春。 
瑶策冰入手，粉壁画莹神。赪廓芙蓉霁，碧殿琉璃匀。 
玄讲岛岳尽，渊咏文字新。屡笑寒竹宴，况接青云宾。 
顾惭馀眷下，衰瘵婴残身。古



   卷376_14 【嵩少】孟郊 

沙弥舞袈裟，走向踯躅飞。闲步亦惺惺，芳援相依依。 
噎塞春咽喉，蜂蝶事光辉。群嬉且已晚，孤引将何归。 
流艳去不息，朝英亦疏微。古



   卷376_15 【旅次洛城东水亭】孟郊 

水竹色相洗，碧花动轩楹。自然逍遥风，荡涤浮竞情。 
霜落叶声燥，景寒人语清。我来招隐亭，衣上尘暂轻。知



   卷376_16 【洛桥晚望】孟郊 

天津桥下冰初结，洛阳陌上人行绝。
榆柳萧疏楼阁闲，月明直见嵩山雪。



   卷376_17 【北郭贫居】孟郊 

进乏广莫力，退为蒙笼居。三年失意归，四向相识疏。 
地僻草木壮，荒条扶我庐。夜贫灯烛绝，明月照吾书。 
欲识贞静操，秋蝉饮清虚。斋



   卷376_18 【题陆鸿渐上饶新开山舍】孟郊 

惊彼武陵状，移归此岩边。开亭拟贮云，凿石先得泉。 
啸竹引清吹，吟花成新篇。乃知高洁情，摆落区中缘。古



   卷376_19 【题韦承总吴王故城下幽居（韦生，相门子孙）】孟郊 

才饱身自贵，巷荒门岂贫。韦生堪继相，孟子愿依邻。 
夜思琴语切，昼情茶味新。霜枝留过鹊，风竹扫蒙尘。 
郢唱一声发，吴花千片春。对君何所得，归去觉情真。古



   卷376_20 【苏州昆山惠聚寺僧房】孟郊 

昨日到上方，片云挂石床。锡杖莓苔青，袈裟松柏香。 
晴磬无短韵，古灯含永光。有时乞鹤归，还访逍遥场。知



   卷376_21 【题从叔述灵岩山壁】孟郊 

换却世上心，独起山中情。露衣凉且鲜，云策高复轻。 
喜见夏日来，变为松景清。每将逍遥听，不厌飕飗声。 
远念尘末宗，未疏俗间名。桂枝妄举手，萍路空劳生。 
仰谢开净弦，相招时一鸣。古



   卷376_22 【题林校书花严寺书窗】孟郊 

隐咏不夸俗，问禅徒净居。翻将白云字，寄向青莲书。 
拟古投松坐，就明开纸疏。昭昭南山景，独与心相如。知



   卷376_23 【蓝溪元居士草堂】孟郊 

市井不容义，义归山谷中。夫君宅松桂，招我栖蒙笼。 
人朴情虑肃，境闲视听空。清溪宛转水，修竹徘徊风。 
木倦采樵子，土劳稼穑翁。读书业虽异，敦本志亦同。 
蓝岸青漠漠，蓝峰碧崇崇。日昏各命酒，寒蛩鸣蕙丛。古



   卷376_24 【新卜清罗幽居奉献陆大夫】孟郊 

黔娄住何处，仁邑无馁寒。岂悟旧羁旅，变为新闲安。 
二倾有馀食，三农行可观。笼禽得高巢，辙鲋还层澜。 
翳翳桑柘墟，纷纷田里欢。兵戈忽消散，耦耕非艰难。 
嘉木偶良酌，芳阴庇清弹。力农唯一事，趣世徒万端。 
静觉本相厚，动为末所残。此外有馀暇，锄荒出幽兰。主



   卷376_25 【题韦少保静恭宅藏书洞】孟郊 

高意合天制，自然状无穷。仙华凝四时，玉藓生数峰。 
书秘漆文字，匣藏金蛟龙。闲为气候肃，开作云雨浓。 
洞隐谅非久，岩梦诚必通。将缀文士集，贯就真珠丛。主



   卷376_26 【生生亭】孟郊 

滩闹不妨语，跨溪仍置亭。置亭嵽嵲头，开窗纳遥青。 
遥青新画出，三十六扇屏。褭褭立平地，棱棱浮高冥。 
一日数开扉，仙闪目不停。徒夸远方岫，曷若中峰灵。 
拔意千馀丈，浩言永堪铭。浩言无愧同，愧同忍丑醒。 
致之未有力，力在君子听。古



   卷376_27 【寒溪】孟郊 

霜洗水色尽，寒溪见纤鳞。幸临虚空镜，照此残悴身。 
潜滑不自隐，露底莹更新。豁如君子怀，曾是危陷人。 
始明浅俗心，夜结朝已津。净漱一掬碧，远消千虑尘。 
始知泥步泉，莫与山源邻。斋

洛阳岸边道，孟氏庄前溪。舟行素冰折，声作青瑶嘶。 
绿水结绿玉，白波生白珪。明明宝镜中，物物天照齐。 
仄步下危曲，攀枯闻孀啼。霜芬稍消歇，凝景微茫齐。 
痴坐直视听，戆行失踪蹊。岸童劚棘劳，语言多悲凄。斋

晓饮一杯酒，踏雪过清溪。波澜冻为刀，剸割凫与鹥。 
宿羽皆翦弃，血声沉沙泥。独立欲何语，默念心酸嘶。 
冻血莫作春，作春生不齐。冻血莫作花，作花发孀啼。 
幽幽棘针村，冻死难耕犁。斋

篙工磓玉星，一路随迸萤。朔冻哀彻底，獠馋咏潜鯹。 
冰齿相磨啮，风音酸铎铃。清悲不可逃，洗出纤悉听。 
碧潋卷已尽，彩缕飞飘零。下蹑滑不定，上栖折难停。 
哮嘐呷喢冤，仰诉何时宁。斋

一曲一直水，白龙何鳞鳞。冻飙杂碎号，齑音坑谷辛。 
柧椾吃无力，飞走更相仁。猛弓一折弦，馀喘争来宾。 
大严此之立，小杀不复陈。皎皎何皎皎，氤氲复氤氲。 
瑞晴刷日月，高碧开星辰。独立两脚雪，孤吟千虑新。 
天欃徒昭昭，箕舌虚龂龂。尧圣不听汝，孔微亦有臣。 
谏书竟成章，古义终难陈。知

因冻死得食，杀风仍不休。以兵为仁义，仁义生刀头。 
刀头仁义腥，君子不可求。波澜抽剑冰，相劈如仇雠。 
尖雪入鱼心，鱼心明愀愀。怳如罔两说，似诉割切由。 
谁使异方气，入此中土流。翦尽一月春，闭为百谷幽。 
仰怀新霁光，下照疑忧愁。古

溪老哭甚寒，涕泗冰珊珊。飞死走死形，雪裂纷心肝。 
剑刃冻不割，弓弦强难弹。常闻君子武，不食天杀残。 
劚玉掩骼胔，吊琼哀阑干。知

溪风摆馀冻，溪景衔明春。玉消花滴滴，虬解光鳞鳞。 
悬步下清曲，消期濯芳津。千里冰裂处，一勺暖亦仁。 
凝精互相洗，漪涟竞将新。忽如剑疮尽，初起百战身。主



   卷376_28 【立德新居】孟郊 

立德何亭亭，西南耸高隅。阳崖泄春意，井圃留冬芜。 
胜引即纡道，幽行岂通衢。碧峰远相揖，清思谁言孤。 
寺秩虽贵家，浊醪良可哺。主

耸城架霄汉，洁宅涵絪缊。开门洛北岸，时锁嵩阳云。 
夜高星辰大，昼长天地分。厚韵属疏语，薄名谢嚣闻。 
兹焉有殊隔，永矣难及群。斋

宾秩已觉厚，私储常恐多。清贫聊自尔，素责将如何。 
俭教先勉力，修襟无馀佗。良栖一枝木，灵巢片叶荷。 
仰笑鹍鹏辈，委身拂天波。古

疏门不掩水，洛色寒更高。晓碧流视听，夕清濯衣袍。 
为於仁义得，未觉登陟劳。远岸雪难莫，劲枝风易号。 
霜禽各啸侣，吾亦爱吾曹。知

崎岖有悬步，委曲饶荒寻。远树足良木，疏巢无争禽。 
素魄衔夕岸，绿水生晓浔。空旷伊洛视，仿佛潇湘心。 
何必尚远异，忧劳满行襟。主

悬途多仄足，崎圃无修畦。芳兰与宿艾，手撷心不迷。 
品子懒读书，辕驹难服犁。虚食日相投，夸肠讵能低。 
耻从新学游，愿将古农齐。斋

都城多耸秀，爱此高县居。伊雒绕街巷，鸳鸯飞阎闾。 
翠景何的砾，霜飔飘空虚。突出万家表，独治二亩蔬。 
一旬一手版，十日九手锄。古

手锄手自勖，激劝亦已饶。畏彼梨栗儿，空资玩弄骄。 
夜景卧难尽，昼光坐易消。治旧得新义，耕荒生嘉苗。 
锄治苟惬适，心形俱逍遥。知

玉蹄裂鸣水，金绶忽照门。拂拭贫士席，拜候丞相辕。 
德疏未为高，礼至方觉尊。岂唯耀兹日，可以荣远孙。 
如何一阳朝，独荷众瑞繁。主

东南富水木，寂寥蔽光辉。此地足文字，及时隘骖騑。 
仄雪踏为平，涩行变如飞。令畦生气色，嘉绿新霏微。 
天意资厚养，贤人肯相违。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十七 
 
   
　 
　

　
 　



   卷377_1 【西上经灵宝观（观即尹真人旧宅）】孟郊 

道士无白发，语音灵泉清。青松多寿色，白石恒夜明。 
放步霁霞起，振衣华风生。真文秘中顶，宝气浮四楹。 
一片古关路，万里今人行。上仙不可见，驱策徒西征。主



   卷377_2 【泛黄河】孟郊 

谁开昆仑源，流出混沌河。积雨飞作风，惊龙喷为波。 
湘瑟飕飗弦，越宾呜咽歌。有恨不可洗，虚此来经过。斋



   卷377_3 【往河阳宿峡陵，寄李侍御】孟郊 

暮天寒风悲屑屑，啼鸟绕树泉水噎。行路解鞍投古陵， 
苍苍隔山见微月。鸮鸣犬吠霜烟昏，开囊拂巾对盘飧。 
人生穷达感知己，明日投君申片言。斋



   卷377_4 【鸦路溪行，呈陆中丞】孟郊 

鸦路不可越，三十六渡溪。有物饮碧水，高林挂青蜺。 
历览道更险，驱使迹频暌。视听易常主，心魂互相迷。 
浪石忽摇动，沙堤信难跻。危峰紫霄外，古木浮云齐。 
出阻望汝郡，大贤多招携。疲马恋旧秣，羁禽思故栖。 
应怜泣楚玉，弃置如尘泥。知



   卷377_5 【独宿岘首忆长安故人】孟郊 

月迥无隐物，况复大江秋。江城与沙村，人语风飕飗。 
岘亭当此时，故人不同游。故人在长安，亦可将梦求。主



   卷377_6 【自商行谒复州卢使君虔】孟郊 

一身绕千山，远作行路人。未遂东吴归，暂出西京尘。 
仲宣荆州客，今余竟陵宾。往迹虽不同，托意皆有因。 
商岭莓苔滑，石坂上下频。江汉沙泥洁，永日光景新。 
独泪起残夜，孤吟望初晨。驱驰竟何事，章句依深仁。知



   卷377_7 【梦泽中行】孟郊 

楚山争蔽亏，日月无全辉。楚路饶回惑，旅人有迷归。 
骐骥思北首，鹧鸪愿南飞。我怀京洛游，未厌风尘衣。主



   卷377_8 【京山行】孟郊 

众虻聚病马，流血不得行。后路起夜色，前山闻虎声。 
此时游子心，百尺风中旌。斋



   卷377_9 【旅次湘沅有怀灵均】孟郊 

分拙多感激，久游遵长途。经过湘水源，怀古方踟蹰。 
旧称楚灵均，此处殒忠躯。侧聆故老言，遂得旌贤愚。 
名参君子场，行为小人儒。骚文衒贞亮，体物情崎岖。 
三黜有愠色，即非贤哲模。五十爵高秩，谬膺从大夫。 
胸襟积忧愁，容鬓复凋枯。死为不吊鬼，生作猜谤徒。 
吟泽洁其身，忠节宁见输。怀沙灭其性，孝行焉能俱。 
且闻善称君，一何善自殊。且闻过称己，一何过不渝。 
悠哉风土人，角黍投川隅。相传历千祀，哀悼延八区。 
如今圣明朝，养育无羁孤。君臣逸雍熙，德化盈纷敷。 
巾车徇前侣，白日犹昆吾。寄君臣子心，戒此真良图。古



   卷377_10 【过彭泽】孟郊 

扬帆过彭泽，舟人讶叹息。不见种柳人，霜风空寂历。主



   卷377_11 【过分水岭（一作东岭）】孟郊 

山壮马力短，马行石齿中。十步九举辔，回环失西东。 
溪水变为雨，悬崖阴濛濛。客衣飘飖秋，葛花零落风。 
白日舍我没，征途忽然穷。主



   卷377_12 【分水岭别夜示从弟寂（一作示于孟叔）】孟郊 

南中少平地，山水重叠生。别泉万馀曲，迷舟独难行。 
四际乱峰合，一眺千虑并。潺湲冬夏冷，光彩昼夜明。 
赏心难久胜，离肠忽自惊。古木摇霁色，高风动秋声。 
饮尔一樽酒，慰我百忧轻。嘉期何处定，此晨堪寄情。知



   卷377_13 【连州吟】孟郊 

春风朝夕起，吹绿日日深。试为连州吟，泪下不可禁。 
连山何连连，连天碧岑岑。哀猿哭花死，子规裂客心。 
兰芷结新佩，潇湘遗旧音。怨声能翦弦，坐抚零落琴。知

羽翼不自有，相追力难任。唯凭方寸灵，独夜万里寻。 
方寻魂飘飖，南梦山岖嶔。仿佛惊魍魉，悉窣闻枫林。 
正直被放者，鬼魅无所侵。贤人多安排，俗士多虚钦。 
孤怀吐明月，众毁铄黄金。愿君保玄曜，壮志无自沉。知

朝亦连州吟，暮亦连州吟。连州果有信，一纸万里心。 
开缄白云断，明月堕衣襟。南风嘶舜琯，苦竹动猿音。 
万里愁一色，潇湘雨淫淫。两剑忽相触，双蛟恣浮沉。 
斗水正回斡，倒流安可禁。空愁江海信，惊浪隔相寻。知



   卷377_14 【旅行】孟郊 

楚水结冰薄，楚云为雨微。野梅参差发，旅榜逍遥归。斋



   卷377_15 【上河阳李大夫】孟郊 

上将秉神略，至兵无猛威。三军当严冬，一抚胜重衣。 
霜剑夺众景，夜星失长辉。苍鹰独立时，恶鸟不敢飞。 
武牢锁天关，河桥纽地机。大将奚以安，守此称者稀。 
贫士少颜色，贵门多轻肥。试登山岳高，方见草木微。 
山岳恩既广，草木心皆归。知



   卷377_16 【投赠张端公（一作赠裴枢端公）】孟郊 

君子量不极，胸吞百川流。嫉邪霜气直，问俗春辞柔。 
日户昼辉静，月杯夜景幽。咏惊芙蓉发，笑激风飚秋。 
鸾步独无侣，鹤音仍寡俦。幸沾分寸顾，散此千万忧。知



   卷377_17 【赠苏州韦郎中使君】孟郊 

谢客吟一声，霜落群听清。文含元气柔，鼓动万物轻。 
嘉木依性植，曲枝亦不生。尘埃徐庾词，金玉曹刘名。 
章句作雅正，江山益鲜明。萍蘋一浪草，菰蒲片池荣。 
曾是康乐咏，如今搴其英。顾惟菲薄质，亦愿将此并。古



   卷377_18 【上张徐州】孟郊 

为水不入海，安得浮天波。为木不在山，安得横日柯。 
再来君子傍，始觉精义多。大德唯一施，众情自偏颇。 
至乐无宫徵，至声遗讴歌。愿鼓空桑弦，永使万物和。 
顾己诚拙讷，干名已蹉跎。献词惟在口，所欲无馀佗。 
乍作支泉石，乍作翳松萝。一不改方圆，破质为琢磨。 
贱子本如此，大贤心若何。岂是无异途，异途难经过。知



   卷377_19 【上包祭酒】孟郊 

岳岳冠盖彦，英英文字雄。琼音独听时，尘韵固不同。 
春云生纸上，秋涛起胸中。时吟五君咏，再举七子风。 
何幸松桂侣，见知勤苦功。愿将黄鹤翅，一借飞云空。知



   卷377_20 【赠别崔纯亮】孟郊 

食荠肠亦苦，强歌声无欢。出门即有碍，谁谓天地宽。 
有碍非遐方，长安大道傍。小人智虑险，平地生太行。 
镜破不改光，兰死不改香。始知君子心，交久道益彰。 
君心与我怀，离别俱回遑。譬如浸蘖泉，流苦已日长。 
忍泣目易衰，忍忧形易伤。项籍岂不壮，贾生岂不良。 
当其失意时，涕泗各沾裳。古人劝加餐，此餐难自强。 
一饭九祝噎，一嗟十断肠。况是儿女怨，怨气凌彼苍。 
彼苍若有知，白日下清霜。今朝始惊叹，碧落空茫茫。古



   卷377_21 【赠文应上人（一作赠高僧）】孟郊 

栖迟青山巅，高静身所便。不践有命草，但饮无声泉。 
斋性空转寂，学情深更专。经文开贝叶，衣制垂秋莲。 
厌此俗人群，暂来还却旋。古



   卷377_22 【严河南】孟郊 

赤令风骨峭，语言清霜寒。不必用雄威，见者毛发攒。 
我有赤令心，未得赤令官。终朝衡门下，忍志将筑弹。 
君从西省郎，正有东洛观。洛民萧条久，威恩悯抚难。 
苦竹声啸雪，夜斋闻千竿。诗人偶寄耳，听苦心多端。 
多端落杯酒，酒中方得欢。隐士多饮酒，此言信难刊。 
取次令坊沽，举止务在宽。何必红烛娇，始言清宴阑。 
丈夫莫矜庄，矜庄不中看。古



   卷377_23 【赠李观（观初登第）】孟郊 

谁言形影亲，灯灭影去身。谁言鱼水欢，水竭鱼枯鳞。 
昔为同恨客，今为独笑人。舍予在泥辙，飘迹上云津。 
卧木易成蠹，弃花难再春。何言对芳景，愁望极萧晨。 
埋剑谁识气，匣弦日生尘。愿君语高风，为余问苍旻。斋



   卷377_24 【吴安西馆赠从弟楚客】孟郊 

蒙笼杨柳馆，中有南风生。风生今为谁，湘客多远情。 
孤枕楚水梦，独帆楚江程。觉来残恨深，尚与归路并。 
玉匣五弦在，请君时一鸣。斋



   卷377_25 【赠章仇将军】孟郊 

将军不夸剑，才气为英雄。五岳拽力内，百川倾意中。 
本立谁敢拔，飞文自难穷。前时天地翻，已有扶正功。古



   卷377_26 【赠道月上人】孟郊 

僧貌净无点，僧衣宁缀华。寻常昼日行，不使身影斜。 
饭术煮松柏，坐山敷云霞。欲知禅隐高，缉薜为袈裟。知



   卷377_27 【抒情因上郎中二十二叔监察十五叔兼呈李益端公柳缜评事】孟郊 

方凭指下弦，写出心中言。寸草贱子命，高山主人恩。 
游边风沙意，梦楚波涛魂。一日引别袂，九回沾泪痕。 
自悲何以然，在礼阙晨昏。名利时转甚，是非宵亦喧。 
浮情少定主，百虑随世翻。举此胸臆恨，幸从贤哲论。 
明明三飞鸾，照物如朝暾。斋



   卷377_28 【赠城郭道士】孟郊 

望里失却山，听中遗却泉。松枝休策云，药囊翻贮钱。 
曾依青桂邻，学得白雪弦。别来意未回，世上为隐仙。古



   卷377_29 【桐庐山中赠李明府】孟郊 

静境无浊氛，清雨零碧云。千山不隐响，一叶动亦闻。 
即此佳志士，精微谁相群。欲识楚章句，袖中兰茝薰。知



   卷377_30 【献汉南樊尚书】孟郊 

天下昔崩乱，大君识贤臣。众木尽摇落，始见竹色真。 
兵势走山岳，阳光潜埃尘。心开玄女符，面缚清波人。 
异俗既从化，浇风亦归淳。自公理斯郡，寒谷皆变春。 
旗影卷赤电，剑锋匣青鳞。如何嵩高气，作镇楚水滨。 
云镜忽开霁，孤光射无垠。乃知寻常鉴，照影不照神。斋



   卷377_31 【赠转运陆中丞】孟郊 

掌运职既大，摧邪名更雄。鹏飞簸曲云，鹗怒生直风。 
投彼霜雪令，翦除荆棘丛。楚仓倾向西，吴米发自东。 
帆影咽河口，车声聋关中。尧知才策高，人喜道路通。 
皆经内史力，继得酂侯功。莱子真为少，相如未免穷。 
衣花野菡萏，书叶山梧桐。不是宗匠心，谁怜久栖蓬。知



   卷377_32 【赠万年陆郎中】孟郊 

天子忧剧县，寄深华省郎。纷纷风响珮，蛰蛰剑开霜。 
旧事笑堆案，新声唯雅章。谁言百里才，终作横天梁。 
江鸿耻承眷，云津未能翔。徘徊尘俗中，短毳无辉光。知



   卷377_33 【擢第后东归书怀，献座主吕侍御】孟郊 

昔岁辞亲泪，今为恋主泣。去住情难并，别离景易戢。 
夭矫大空鳞，曾为小泉蛰。幽意独沉时，震雷忽相及。 
神行既不宰，直致非所执。至运本遗功，轻生各自立。 
大君思此化，良佐自然集。宝镜无私光，时文有新习。 
慈亲诫志就，贱子归情急。擢第谢灵台，牵衣出皇邑。 
行襟海日曙，逸抱江风入。蒹葭得波浪，芙蓉红岸湿。 
云寺势动摇，山钟韵嘘吸。旧游期再践，悬水得重挹。 
松萝虽可居，青紫终当拾。古



   卷377_34 【古意赠梁肃补阙】孟郊 

曲木忌日影，谗人畏贤明。自然照烛间，不受邪佞轻。 
不有百炼火，孰知寸金精。金铅正同炉，愿分精与粗。知



   卷377_35 【赠黔府王中丞楚】孟郊 

旧说天下山，半在黔中青。又闻天下泉，半落黔中鸣。 
山水千万绕，中有君子行。儒风一以扇，污俗心皆平。 
我愿中国春，化从异方生。昔为阴草毒，今为阳华英。 
嘉实缀绿蔓，凉湍泻清声。逍遥物景胜，视听空旷并。 
困骥犹在辕，沉珠尚隐精。路遐莫及眄，泥污日已盈。 
岁晏将何从，落叶甘自轻。主



   卷377_36 【上达奚舍人】孟郊 

北山少日月，草木苦风霜。贫士在重坎，食梅有酸肠。 
万俗皆走圆，一身犹学方。常恐众毁至，春叶成秋黄。 
大贤秉高鉴，公烛无私光。暗室晓未及，幽行涕空行。主



   卷377_37 【赠主人】孟郊 

斗水泻大海，不如泻枯池。分明贤达交，岂顾豪华儿。 
海有不足流，豪有不足资。枯鳞易为水，贫士易为施。 
幸睹君子席，会将幽贱期。侧闻清风议，饫如黄金卮。 
此道与日月，同光无尽时。知



   卷377_38 【赠建业契公】孟郊 

师住青山寺，清华常绕身。虽然到城郭，衣上不栖尘。斋



   卷377_39 【献襄阳于大夫】孟郊 

襄阳青山郭，汉江白铜堤。谢公领兹郡，山水无尘泥。 
铁马万霜雪，绛旗千虹霓。风漪参差泛，石板重叠跻。 
旧泪不复堕，新欢居然齐。还耕竟原野，归老相扶携。 
物色增暧暧，寒芳更萋萋。渊清有遐略，高躅无近蹊。 
即此富苍翠，自然引翔栖。曩游常抱忆，夙好今尚暌。 
愿言从逸辔，暇日凌清溪。古



   卷377_40 【赠郑夫子鲂】孟郊 

天地入胸臆，吁嗟生风雷。文章得其微，物象由我裁。 
宋玉逞大句，李白飞狂才。苟非圣贤心，孰与造化该。 
勉矣郑夫子，骊珠今始胎。古



   卷377_41 【大隐坊·崔从事郧以直隳职】孟郊 

古人留清风，千载遥赠君。破松见贞心，裂竹见直文。 
残月色不改，高贤德常新。家怀诗书富，宅抱草木贫。 
安得一蹄泉，来化千尺鳞。含意永不语，钓璜幽水滨。古



   卷377_42 【大隐坊·章仇将军良弃功守贫（一作赠章仇兵马使）】孟郊 

饮君江海心，讵能辨浅深。挹君山岳德，谁能齐嶔岑。 
东海精为月，西岳气凝金。进则万景昼，退则群物阴。 
我欲荐此言，天门峻沉沉。风飚亦感激，为我飕飗吟。古



   卷377_43 【大隐坊·赵记室俶在职无事】孟郊 

卑静身后老，高动物先摧。方圆水任器，刚劲木成灰。 
大道母群物，达人腹众才。时吟尧舜篇，心向无为开。 
彼隐山万曲，我隐酒一杯。公庭何所有，日日清风来。古



   卷377_44 【赠韩郎中愈】孟郊 

何以定交契，赠君高山石。何以保贞坚，赠君青松色。 
贫居过此外，无可相彩饰。闻君硕鼠诗，吟之泪空滴。知

硕鼠既穿墉，又啮机上丝。穿墉有闲土，啮丝无馀衣。 
朝吟枯桑柘，暮泣空杼机。岂是无巧妙，丝断将何施。 
众人尚肥华，志士多饥羸。愿君保此节，天意当察微。主

前日远别离，今日生白发。欲知万里情，晓卧半床月。 
常恐百虫秋，使我芳草歇。古



   卷377_45 【戏赠无本】孟郊 

长安秋声干，木叶相号悲。瘦僧卧冰凌，嘲咏含金痍。 
金痍非战痕，峭病方在兹。诗骨耸东野，诗涛涌退之。 
有时踉跄行，人惊鹤阿师。可惜李杜死，不见此狂痴。古

燕僧耸听词，袈裟喜新翻。北岳厌利杀，玄功生微言。 
天高亦可飞，海广亦可源。文章杳无底，劚掘谁能根。 
梦灵仿佛到，对我方与论。拾月鲸口边，何人免为吞。 
燕僧摆造化，万有随手奔。补缀杂霞衣，笑傲诸贵门。 
将明文在身，亦尔道所存。朔雪凝别句，朔风飘征魂。 
再期嵩少游，一访蓬萝村。春草步步绿，春山日日暄。 
遥莺相应吟，晚听恐不繁。相思塞心胸，高逸难攀援。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十八 
 
   
　 
　

　
 　



   卷378_1 【寄张籍】孟郊 

夜镜不照物，朝光何时升。黯然秋思来，走入志士膺。 
志士惜时逝，一宵三四兴。清汉徒自朗，浊河终无澄。 
旧爱忽已远，新愁坐相凌。君其隐壮怀，我亦逃名称。 
古人贵从晦，君子忌党朋。倾败生所竞，保全归懵懵。 
浮云何当来，潜虬会飞腾。主



   卷378_2 【忆周秀才、素上人，时闻各在一方】孟郊 

东西分我情，魂梦安能定。野客云作心，高僧月为性。 
浮云自高闲，明月常空净。衣敝得古风，居山无俗病。 
吟听碧云语，手把青松柄。羡尔欲寄书，飞禽杳难倩。主



   卷378_3 【舟中喜遇从叔简别后寄上时从叔初擢第归江南郊不从行】孟郊 

一意两片云，暂合还却分。南云乘庆归，北云与谁群。 
寄声千里风，相唤闻不闻。斋



   卷378_4 【怀南岳隐士】孟郊 

见说祝融峰，擎天势似腾。藏千寻布水，出十八高僧。 
古路无人迹，新霞吐石棱。终居将尔叟，一一共余登。古

千峰映碧湘，真叟此中藏。饭不煮石吃，眉应似发长。 
枫杞榰酒瓮，鹤虱落琴床。强效忘机者，斯人尚未忘。主



   卷378_5 【春夜忆萧子真】孟郊 

半夜不成寐，灯尽又无月。独向阶前立，子规啼不歇。 
况我有金兰，忽尔为胡越。争得明镜中，久长无白发。斋



   卷378_6 【寄院中诸公】孟郊 

奕奕秋水傍，駸駸绿云蹄。月仙有高曜，灵凤无卑栖。 
翠色绕云谷，碧华凝月溪。竹林递历览，云寺行攀跻。 
冠豸犹屈蠖，匣龙期剸犀。千山惊月晓，百里闻霜鼙。 
戎府多秀异，谢公期相携。因之仰群彦，养拙固难齐。主



   卷378_7 【寄洺州李大夫】孟郊 

自从蓟师反，中国事纷纷。儒道一失所，贤人多在军。 
鸟巢忧迸射，鹿耳骇惊闻。剑折唯恐匣，弓贪不让勋。 
方知省事将，动必谢前群。鹳阵常先罢，鱼符最晚分。 
步闲洺水曲，笑激太行云。诗叟未相识，竹儿争见君。 
殷勤越谈说，记尽古风文。古



   卷378_8 【寄卢虔使君】孟郊 

霜露再相换，游人犹未归。岁新月改色，客久线断衣。 
有鹤冰在翅，竟久力难飞。千家旧素沼，昨日生绿辉。 
春色若可借，为君步芳菲。古



   卷378_9 【寄崔纯亮】孟郊 

百川有馀水，大海无满波。器量各相悬，贤愚不同科。 
群辩有姿语，众欢无行歌。唯馀洛阳子，郁郁恨常多。 
时读过秦篇，为君涕滂沱。古



   卷378_10 【汴州离乱后忆韩愈、李翱】孟郊 

会合一时哭，别离三断肠。残花不待风，春尽各飞扬。 
欢去收不得，悲来难自防。孤门清馆夜，独卧明月床。 
忠直血白刃，道路声苍黄。食恩三千士，一旦为豺狼。 
海岛士皆直，夷门士非良。人心既不类，天道亦反常。 
自杀与彼杀，未知何者臧。主



   卷378_11 【寄张籍】孟郊 

未见天子面，不如双盲人。贾生对文帝，终日犹悲辛。 
夫子亦如盲，所以空泣麟。有时独斋心，仿佛梦称臣。 
梦中称臣言，觉后真埃尘。东京有眼富不如， 
西京无眼贫西京。无眼犹有耳隔墙，时闻天子车辚辚。 
辚辚车声辗冰玉，南郊坛上礼百神。西明寺后穷瞎张太祝， 
纵尔有眼谁尔珍。天子咫尺不得见，不如闭眼且养真。斋



   卷378_12 【寄义兴小女子】孟郊 

江南庄宅浅，所固唯疏篱。小女未解行，酒弟老更痴。 
家中多吴语，教尔遥可知。山怪夜动门，水妖时弄池。 
所忧痴酒肠，不解委曲辞。渔妾性崛强，耕童手皴厘。 
想兹为襁褓，如鸟拾柴枝。我咏元鲁山，胸臆流甘滋。 
终当学自乳，起坐常相随。知



   卷378_13 【忆江南弟】孟郊 

白首眼垂血，望尔唯梦中。筋力强起时，魂魄犹在东。 
眼光寄明星，起来东望空。望空不见人，江海波无穷。 
衰老无气力，呼叫不成风。孑然忆忆言，落地何由通。 
常师共被教，竟作生离翁。生离不可诉，上天何曾聪。 
未忍对松柏，自鞭残朽躬。自鞭亦何益，知教非所崇。 
努力拄杖来，馀活与尔同。不然死后耻，遗死亦有终。主



   卷378_14 【宿空侄院寄澹公】孟郊 

夜坐冷竹声，二三高人语。灯窗看律钞，小师别为侣。 
雪檐晴滴滴，茗碗华举举。磬音多风飚，声韵闻江楚。 
官街不相隔，诗思空愁予。明日策杖归，去住两延伫。主



   卷378_15 【寄陕府邓给事】孟郊 

陕城临大道，馆宇屹几鲜。候谒随芳语，铿词芬蜀笺。 
从来镜目下，见尽道心前。自谓古诗量，异将新学偏。 
戆人年六十，每月请三千。不敢等闲用，愿为长寿钱。 
非关亦洁尔，将以救羸然。孤省痴皎皎，默吟写绵绵。 
病书凭昼日，驿信寄宵鞭。疾诉将何谕，肆鳞今倒悬。 
尘鲤见枯浪，土鬣思干泉。感感无绪荡，愁愁作□边。 
贞元文祭酒，比谨学韦玄。满坐风无杂，当朝雅独全。 
见知嘱徐孺，赏句类陶渊。一顾生鸿羽，再言将鹤翩。 
宣扬隘车马，君子凑骈阗。曾是此同眷，至今应赐怜。 
磨墨零落泪，楷字贡仁贤。斋



   卷378_16 【送谏议十六叔至孝义渡后奉寄】孟郊 

晓渡明镜中，霞衣相飘飖。浪凫惊亦双，蓬客将谁僚。 
别饮孤易醒，离忧壮难销。文清虽无敌，儒贵不敢骄。 
江吏捧紫泥，海旗剪红蕉。分明太守礼，跨蹑毗陵桥。 
伊洛去未回，遐瞩空寂寥。主



   卷378_17 【至孝义渡寄郑军事唐二十五】孟郊 

咫尺不得见，心中空嗟嗟。官街泥水深，下脚道路斜。 
嵩少玉峻峻，伊雒碧华华。岸亭当四迥，诗老独一家。 
洧叟何所如，郑石唯有些。何当来说事，为君开流霞。主



   卷378_18 【答友人】孟郊 

白日照清水，浅深无隐姿。君子业高文，怀抱多正思。 
砥行碧山石，结交青松枝。碧山无转易，青松难倾移。 
落落出俗韵，琅琅大雅词。自非随氏掌，明月安能持。 
千里不可倒，一返无近期。如何非意中，良觌忽在兹。 
道语必疏淡，儒风易凌迟。愿存坚贞节，勿为霜霰欺。古



   卷378_19 【酬友人见寄新文】孟郊 

为客栖未定，况当玄月中。繁云翳碧霄，落雪和清风。 
郊陌绝行人，原隰多飞蓬。耕牛返村巷，野鸟依房栊。 
我无饥冻忧，身托莲花宫。安闲赖禅伯，复得疏尘蒙。 
览君郢曲文，词彩何冲融。讴吟不能已，顿觉形神空。斋



   卷378_20 【答韩愈、李观别，因献张徐州】孟郊 

富别愁在颜，贫别愁销骨。懒磨旧铜镜，畏见新白发。 
古树春无花，子规啼有血。离弦不堪听，一听四五绝。 
世途非一险，俗虑有千结。有客步大方，驱车独迷辙。 
故人韩与李，逸翰双皎洁。哀我摧折归，赠词纵横设。 
徐方国东枢，元戎天下杰。祢生投刺游，王粲吟诗谒。 
高情无遗照，朗抱开晓月。有土不埋冤，有仇皆为雪。 
愿为直草木，永向君地列。愿为古琴瑟，永向君听发。 
欲识丈夫心，曾将孤剑说。主



   卷378_21 【答昼上人止谗作】孟郊 

烈烈鸑鷟吟，铿铿琅玕音。枭摧明月啸，鹤起清风心。 
渭水不可浑，泾流徒相侵。俗侣唱桃叶，隐士鸣桂琴。 
子野真遗却，浮浅藏渊深。主



   卷378_22 【答姚怤见寄】孟郊 

日月不同光，昼夜各有宜。贤哲不苟合，出处亦待时。 
而我独迷见，意求异士知。如将舞鹤管，误向惊凫吹。 
大雅难具陈，正声易漂沦。君有丈夫泪，泣人不泣身。 
行吟楚山玉，义泪沾衣巾。知



   卷378_23 【答郭郎中】孟郊 

松柏死不变，千年色青青。志士贫更坚，守道无异营。 
每弹潇湘瑟，独抱风波声。中有失意吟，知者泪满缨。 
何以报知者，永存坚与贞。知



   卷378_24 【答卢虔故园见寄】孟郊 

访旧无一人，独归清雒春。花闻哭声死，水见别容新。 
乱后故乡宅，多为行路尘。因悲楚左右，谤玉不知珉。主



   卷378_25 【汝坟蒙从弟楚材见赠，时郊将入秦，楚材适楚】孟郊 

朝为主人心，暮为行客吟。汝水忽凄咽，汝风流苦音。 
北阙秦门高，南路楚石深。分泪洒白日，离肠绕青岑。 
何以寄远怀，黄鹤能相寻。主



   卷378_26 【同从叔简酬卢殷少府】孟郊 

梅尉吟楚声，竹风为凄清。深虚冰在性，高洁云入情。 
借水洗闲貌，寄蕉书逸名。羞将片石文，斗此双琼英。斋



   卷378_27 【酬李侍御书记秋夕雨中病假见寄】孟郊 

秋风绕衰柳，远客闻雨声。重兹阻良夕，孤坐唯积诚。 
果枉移疾咏，中含嘉虑明。洗涤烦浊尽，视听昭旷生。 
未觉衾枕倦，久为章奏婴。达人不宝药，所保在闲情。斋



   卷378_28 【答卢仝】孟郊 

楚屈入水死，诗孟踏雪僵。直气苟有存，死亦何所妨。 
日劈高查牙，清棱含冰浆。前古后古冰，与山气势强。 
闪怪千石形，异状安可量。有时春镜破，百道声飞扬。 
潜仙不足言，朗客无隐肠。为君倾海宇，日夕多文章。 
天下岂无缘，此山雪昂藏。烦君前致词，哀我老更狂。 
狂歌不及狂，歌声缘凤凰。凤兮何当来，消我孤直疮。 
君文真凤声，宣隘满铿锵。洛友零落尽，逮兹悲重伤。 
独自奋异骨，将骑白角翔。再三劝莫行，寒气有刀枪。 
仰惭君子多，慎勿作芬芳。知



   卷378_29 【奉报翰林张舍人见遗之诗】孟郊 

百虫笑秋律，清削月夜闻。晓棱视听微，风剪叶已纷。 
君子鉴大雅，老人非俊群。收拾古所弃，俯仰补空文。 
孤韵耻春俗，馀响逸零雰。自然蹈终南，涤暑凌寒氛。 
岩霰不知午，涧澌镇含曛。曾是醒古醉，所以多隐沦。 
江调乐之远，溪谣生徒新。众蕴有馀采，寒泉空哀呻。 
南谢竟莫至，北宋当时珍。赜灵各自异，酌酒谁能均。 
昔咏多写讽，今词讵无因。品松何高翠，宫殿没荒榛。 
苔趾识宏制，沙潈游崩津。忽吟陶渊明，此即羲皇人。 
心放出天地，形拘在风尘。前贤素行阶，夙嗜青山勤。 
达士立明镜，朗言为近臣。将期律万有，倾倒甄无垠。 
鸑鷟应蟋蟀，丝毫意皆申。况于三千章，哀叩不为神。知



   卷378_30 【送从弟郢东归】孟郊 

尔去东南夜，我无西北梦。谁言贫别易，贫别愁更重。 
晓色夺明月，征人逐群动。秋风楚涛高，旅榜将谁共。主



   卷378_31 【山中送从叔简赴举】孟郊 

石根百尺杉，山眼一片泉。倚之道气高，饮之诗思鲜。 
于此逍遥场，忽奏别离弦。却笑薜萝子，不同鸣跃年。斋



   卷378_32 【送别崔寅亮下第】孟郊 

天地唯一气，用之自偏颇。忧人成苦吟，达士为高歌。 
君子识不浅，桂枝忧更多。岁晏期攀折，时归且婆娑。 
素质如削玉，清词若倾河。虬龙未化时，鱼鳖同一波。 
去矣当自适，故乡饶薜萝。主



   卷378_33 【大梁送柳淳先入关】孟郊 

青山辗为尘，白日无闲人。自古推高车，争利西入秦。 
王门与侯门，待富不待贫。空携一束书，去去谁相亲。斋



   卷378_34 【送无怀道士游富春山水（一作送别吴逸士归山）】孟郊 

造化绝高处，富春独多观。山浓翠滴洒，水折珠摧残。 
溪镜不隐发，树衣长遇寒。风猿虚空飞，月狖叫啸酸。 
信此神仙路，岂为时俗安。煮金阴阳火，囚怪星宿坛。 
花发我未识，玉生忽丛攒。蓬莱浮荡漾，非道相从难。主



   卷378_35 【送温初下第】孟郊 

日落浊水中，夜光谁能分。高怀无近趣，清抱多远闻。 
欲识丈夫志，心藏孤岳云。长安风尘别，咫尺不见君。斋



   卷378_36 【送卢虔端公守复州】孟郊 

师旷听群木，自然识孤桐。正声逢知音，愿出大朴中。 
知音不韵俗，独立占古风。忽挂触邪冠，逮逐南飞鸿。 
肃肃太守章，明明华毂熊。商山无平路，楚水有惊潈。 
日月千里外，光阴难载同。新愁徒自积，良会何由通。主



   卷378_37 【送任载、齐古二秀才自洞庭游宣城】孟郊 

洞庭非人境，道路行虚空。二客月中下，一帆天外风。 
鱼龙波五色，金碧树千丛。闪怪如可惧，在诚无不通。 
扣奇知浩淼，采异访穹崇。物表即高韵，人间访仙公。 
宣城文雅地，谢守声闻融。证玉易为力，辨珉谁不同。 
从兹阮籍泪，且免泣途穷。古



   卷378_38 【送晓公归庭山（一作归稽亭）】孟郊 

庭山何崎岖，寺路缘翠微。秋霁山尽出，日落人独归。 
云生高高步，泉洒田田衣。枯巢无还羽，新木有争飞。 
兹焉不可继，梦寐空清辉。古



   卷378_39 【送豆卢策归别墅】孟郊 

短松鹤不巢，高石云不栖。君今潇湘去，意与云鹤齐。 
力买奇险地，手开清浅溪。身披薜荔衣，山陟莓苔梯。 
一卷冰雪文，避俗常自携。古



   卷378_40 【送清远上人归楚山旧寺（一作国清上人游苏、送溪上人）】孟郊 

波中出吴境，霞际登楚岑。山寺一别来，云萝三改阴。 
诗夸碧云句，道证青莲心。应笑泛萍者，不知松隐深。知



   卷378_41 【山中送从叔简】孟郊 

莫以手中琼，言邀世上名。莫以山中迹，久向人间行。 
松柏有霜操，风泉无俗声。应怜枯朽质，惊此别离情。主



   卷378_42 【送萧炼师入四明山】孟郊 

闲于独鹤心，大于高松年。迥出万物表，高栖四明巅。 
千寻直裂峰，百尺倒泻泉。绛雪为我饭，白云为我田。 
静言不语俗，灵踪时步天。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百七十九 
 
   
　 
　

　
 　



   卷379_1 【感别送从叔校书简再登科东归】孟郊 

长安车马道，高槐结浮阴。下有名利人，一人千万心。 
黄鹄多远势，沧溟无近浔。怡怡静退姿，泠泠思归吟。 
菱唱忽生听，芸书回望深。清风散言笑，馀花缀衣襟。 
独恨鱼鸟别，一飞将一沉。古



   卷379_2 【送玄亮师（一作送道友）】孟郊 

兰泉涤我襟，杉月栖我心。茗啜绿净花，经诵清柔音。 
何处笑为别，淡情愁不侵。知



   卷379_3 【送李尊师玄】孟郊 

口诵碧简文，身是青霞君。头冠两片月，肩披一条云。 
松骨轻自飞，鹤心高不群。主



   卷379_4 【同昼上人送郭秀才江南寻兄弟】孟郊 

地上春色生，眼前诗彩明。手携片宝月，言是高僧名。 
溪转万曲心，水流千里声。飞鸣向谁去，江鸿弟与兄。斋



   卷379_5 【春日同韦郎中使君送邹儒立少府扶侍赴云阳】孟郊 

离思著百草，绵绵生无穷。侧闻畿甸秀，三振词策雄。 
太守不韵俗，诸生皆变风。郡斋敞西清，楚瑟惊南鸿。 
海畔帝城望，云阳天色中。酒酣正芳景，诗缀新碧丛。 
服彩老莱并，侍车江革同。过隋柳憔悴，入洛花蒙笼。 
高步讵留足，前程在层空。独惭病鹤羽，飞送力难崇。知



   卷379_6 【送从叔校书简南归（一作东游）】孟郊 

长安别离道，宛在东城隅。寒草根未死，愁人心已枯。 
促促水上景，遥遥天际途。生随昏晓中，皆被日月驱。 
北骑达山岳，南帆指江湖。高踪一超越，千里在须臾。知



   卷379_7 【送韩愈从军】孟郊 

志士感恩起，变衣非变性。亲宾改旧观，僮仆生新敬。 
坐作群书吟，行为孤剑咏。始知出处心，不失平生正。 
凄凄天地秋，凛凛军马令。驿尘时一飞，物色极四静。 
王师既不战，庙略在无竞。王粲有所依，元瑜初应命。 
一章喻檄明，百万心气定。今朝旌鼓前，笑别丈夫盛。斋



   卷379_8 【同茅郎中使君送河南裴文学】孟郊 

河南有归客，江风绕行襟。送君无尘听，舞鹤清瑟音。 
菱蔓缀楚棹，日华正嵩岑。如何谢文学，还起会云吟。古



   卷379_9 【送李翱习之】孟郊 

习之势翩翩，东南去遥遥。赠君双履足，一为上皋桥。 
皋桥路逶迤，碧水清风飘。新秋折藕花，应对吴语娇。 
千巷分渌波，四门生早潮。湖榜轻袅袅，酒旗高寥寥。 
小时屐齿痕，有处应未销。旧忆如雾星，怳见于梦消。 
言之烧人心，事去不可招。独孤宅前曲，箜篌醉中谣。 
壮年俱悠悠，逮兹各焦焦。执手复执手，唯道无枯凋。知



   卷379_10 【送丹霞子阮芳颜上人归山】孟郊 

松色不肯秋，玉性不可柔。登山须正路，饮水须直流。 
倩鹤附书信，索云作衣裘。仙村莫道远，枉策招交游。主



   卷379_11 【送从舅端适楚地】孟郊 

归情似泛空，飘荡楚波中。羽扇扫轻汗，布帆筛细风。 
江花折菡萏，岸影泊梧桐。元舅唱离别，贱生愁不穷。斋



   卷379_12 【送卢汀侍御归天德幕】孟郊 

仲宣领骑射，结束皆少年。匹马黄河岸，射雕清霜天。 
旌旗防日北，道路上云巅。古雪无销铄，新冰有堆填。 
清溪徒耸诮，白璧自招贤。岂比重恩者，闭门方独全。斋



   卷379_13 【送草书献上人归庐山】孟郊 

狂僧不为酒，狂笔自通天。将书云霞片，直至清明巅。 
手中飞黑电，象外泻玄泉。万物随指顾，三光为回旋。 
聚书云霮zw，洗砚山晴鲜。忽怒画蛇虺，喷然生风烟。
江人愿停笔，惊浪恐倾船。主



   卷379_9 【和薛先辈送独孤秀才上都赴嘉会得青字】孟郊 

秦云攀窈窕，楚桂搴芳馨。五色岂徒尔，万枝皆有灵。 
仙谣天上贵，林咏雪中青。持此一为赠，送君翔杳冥。斋



   卷379_10 【送崔爽之湖南】孟郊 

江与湖相通，二水洗高空。定知一日帆，使得千里风。 
雪唱与谁和，俗情多不通。何当逸翮纵，飞起泥沙中。古



   卷379_11 【送超上人归天台（一作送天台道士）】孟郊 

天台山最高，动蹑赤城霞。何以静双目，扫山除妄花。 
何以洁其性，滤泉去泥沙。灵境物皆直，万松无一斜。 
月中见心近，云外将俗赊。山兽护方丈，山猿捧袈裟。 
遗身独得身，笑我牵名华。斋



   卷379_12 【同李益、崔放送王炼师还楼观，兼为群公先营山居】孟郊 

十年白云士，一卷紫芝书。来结崆峒侣，还期缥缈居。 
霞冠遗彩翠，月帔上空虚。寄谢泉根水，清泠闲有馀。古



   卷379_13 【张徐州席送岑秀才】孟郊 

振振芝兰步，升自君子堂。泠泠松桂吟，生自楚客肠。 
羁鸟无定栖，惊蓬在他乡。去兹门馆闲，即彼道路长。 
雨馀山川净，麦熟草木凉。楚泪滴章句，京尘染衣裳。 
赠君无馀佗，久要不可忘。斋



   卷379_14 【送黄构擢第后归江南】孟郊 

澹澹沧海气，结成黄香才。幼龄思奋飞，弱冠游灵台。 
一鹗顾乔木，众禽不敢猜。一骥骋长衢，众兽不敢陪。 
遂得会风雨，感通如云雷。至矣小宗伯，确乎心不回。 
能令幽静人，声实喧九垓。却忆江南道，祖筵花里开。 
春风不能别，别罢空徘徊。知



   卷379_15 【送道士】孟郊 

千年山上行，山上无遗踪。一日人间游，六合人皆逢。 
自有意中侣，白寒徒相从。主



   卷379_16 【送孟寂赴举】孟郊 

烈士不忧身，为君吟苦辛。男儿久失意，宝剑亦生尘。 
浮俗官是贵，君子道所珍。况当圣明主，岂乏证玉臣。 
浊水无白日，清流鉴苍旻。贤愚皎然别，结交当有因。主



   卷379_17 【同溧阳宰送孙秀才】孟郊 

废瑟难为弦，南风难为歌。幽幽拙疾中，忽忽浮梦多。 
清韵始啸侣，雅言相与和。讼闲每往招，祖送奈若何。 
牵苦强为赠，邦邑光峨峨。主



   卷379_18 【溧阳唐兴寺观蔷薇花，同诸公饯陈明府】孟郊 

忽惊红琉璃，千艳万艳开。佛火不烧物，净香空徘徊。 
花下印文字，林间咏觞杯。群官饯宰官，此地车马来。斋



   卷379_19 【送柳淳】孟郊 

青山临黄河，下有长安道。世上名利人，相逢不知老。知



   卷379_20 【送殷秀才南游】孟郊 

诗句临离袂，酒花薰别颜。水程千里外，岸泊几宵间。 
风叶乱辞木，雪猿清叫山。南中多古事，咏遍始应还。主



   卷379_21 【送青阳上人游越】孟郊 

秋风吹白发，微官自萧索。江僧何用叹，溪县饶寂寞。 
楚思物皆清，越山胜非薄。时看镜中月，独向衣上落。 
多谢入冥鸿，笑予在笼鹤。主



   卷379_22 【奉同朝贤送新罗使】孟郊 

淼淼望远国，一萍秋海中。恩传日月外，梦在波涛东。 
浪兴豁胸臆，泛程舟虚空。既兹吟仗信，亦以难私躬。 
实怪赏不足，异鲜悦多丛。安危所系重，征役谁能穷。 
彼俗媚文史，圣朝富才雄。送行数百首，各以铿奇工。 
冗隶窃抽韵，孤属思将同。古



   卷379_23 【留弟郢不得送之江南】孟郊 

刚有下水船，白日留不得。老人独自归，苦泪满眼黑。主



   卷379_24 【送陆畅归湖州，因凭题故人皎然塔、陆羽坟】孟郊 

淼淼霅寺前，白蘋多清风。昔游诗会满，今游诗会空。 
孤吟玉凄恻，远思景蒙笼。杼山砖塔禅，竟陵广宵翁。 
饶彼草木声，仿佛闻馀聪。因君寄数句，遍为书其丛。 
追吟当时说，来者实不穷。江调难再得，京尘徒满躬。 
送君溪鸳鸯，彩色双飞东。东多高静乡，芳宅冬亦崇。 
手自撷甘旨，供养欢冲融。待我遂前心，收拾使有终。 
不然洛岸亭，归死为大同。主



   卷379_25 【送淡公】孟郊 

燕本冰雪骨，越淡莲花风。五言双宝刀，联响高飞鸿。 
翰苑钱舍人，诗韵铿雷公。识本未识淡，仰咏嗟无穷。 
清恨生物表，郎玉倾梦中。常于冷竹坐，相语道意冲。 
嵩洛兴不薄，稽江事难同。明年若不来，我作黄蒿翁。 
何以兀其心，为君学虚空。古

坐爱青草上，意含沧海滨。渺渺独见水，悠悠不问人。 
镜浪洗手绿，剡花入心春。虽然防外触，无奈饶衣新。 
行当译文字，慰此吟殷勤。知

铜斗饮江酒，手拍铜斗歌。侬是拍浪儿，饮则拜浪婆。 
脚踏小船头，独速舞短蓑。笑伊渔阳操，空恃文章多。 
闲倚青竹竿，白日奈我何。主

短蓑不怕雨，白鹭相争飞。短楫画菰蒲，斗作豪横归。 
笑伊水健儿，浪战求光辉。不如竹枝弓，射鸭无是非。古

射鸭复射鸭，鸭惊菰蒲头。鸳鸯亦零落，彩色难相求。 
侬是清浪儿，每踏清浪游。笑伊乡贡郎，踏土称风流。 
如何丱角翁，至死不裹头。知

师得天文章，所以相知怀。数年伊雒同，一旦江湖乖。 
江湖有故庄，小女啼喈喈。我忧未相识，乳养难和谐。 
幸以片佛衣，诱之令看斋。斋中百福言，催促西归来。主

伊洛气味薄，江湖文章多。坐缘江湖岸，意识鲜明波。 
铜斗短蓑行，新章其奈何。兹焉激切句，非是等闲歌。 
制之附驿回，勿使馀风讹。都城第一寺，昭成屹嵯峨。 
为师书广壁，仰咏时经过。徘徊相思心，老泪双滂沱。主

江南邑中寺，平地生胜山。开元吴语僧，律韵高且闲。 
妙药溪岸平，桂榜往复还。树石相斗生，红绿各异颜。 
风味我遥忆，新奇师独攀。斋

报恩兼报德，寺与山争鲜。橙橘金盖槛，竹蕉绿凝禅。 
经章音韵细，风磬清泠翩。离肠绕师足，旧忆随路延。 
不知几千尺，至死方绵绵。古

乡在越镜中，分明见归心。镜芳步步绿，镜水日日深。 
异刹碧天上，古香清桂岑。朗约徒在昔，章句忽盈今。 
幸因西飞叶，书作东风吟。落我病枕上，慰此浮恨侵。知

牵师袈裟别，师断袈裟归。问师何苦去，感吃言语稀。 
意恐被诗饿，欲住将底依。卢殷刘言史，饿死君已噫。 
不忍见别君，哭君他是非。主

诗人苦为诗，不如脱空飞。一生空鷕气，非谏复非讥。 
脱枯挂寒枝，弃如一唾微。一步一步乞，半片半片衣。 
倚诗为活计，从古多无肥。诗饥老不怨，劳师泪霏霏。斋



   卷379_26 【送魏端公入朝】孟郊 

东洛尚淹玩，西京足芳妍。大宾威仪肃，上客冠剑鲜。 
岂惟空恋阙，亦以将朝天。局促尘末吏，幽老病中弦。 
徒怀青云价，忽至白发年。何当补风教，为荐三百篇。斋



   卷379_27 【送卢郎中汀】孟郊 

洛水春渡阔，别离心悠悠。一生空吟诗，不觉成白头。 
向事每计较，与山实绸缪。太华天上开，其下车辙流。 
县街无尘土，过客多淹留。坐饮孤驿酒，行思独山游。 
逸关岚气明，照渭空漪浮。玉珂摆新欢，声与鸾凤俦。 
朝谒大家事，唯余去无由。知



   卷379_28 【送郑仆射出节山南（一作酬郑兴元仆射招）】孟郊 

国老出为将，红旗入青山。再招门下生，结束馀病孱。 
自笑骑马丑，强从驱驰间。顾顾磨天路，袅袅镜下颜。 
文魄既飞越，宦情唯等闲。羡他白面少，多是清朝班。 
惜命非所报，慎行诚独艰。悠悠去住心，两说何能删。古



   卷379_29 【别妻家】孟郊 

芙蓉湿晓露，秋别南浦中。鸳鸯卷新赠，遥恋东床空。 
碧水不息浪，清溪易生风。参差坐成阻，飘飖去无穷。 
孤云目虽断，明月心相通。私情讵销铄，积芳在春丛。古



   卷379_30 【赠姚怤别】孟郊 

美人废琴瑟，不是无巧弹。闻君郢中唱，始觉知音难。 
惊蓬无还根，驰水多分澜。倦客厌出门，疲马思解鞍。 
何以写此心，赠君握中丹。古



   卷379_31 【赠竟陵卢使君虔别】孟郊 

赤日千里火，火中行子心。孰不苦焦灼，所行为贫侵。 
山木岂无凉，猛兽蹲清阴。归人忆平坦，别路多岖嶔。 
赖得竟陵守，时闻建安吟。赠别折楚芳，楚芳摇衣襟。古



   卷379_32 【与韩愈、李翱、张籍话别】孟郊 

朱弦奏离别，华灯少光辉。物色岂有异，人心顾将违。 
客程殊未已，岁华忽然微。秋桐故叶下，寒露新雁飞。 
远游起重恨，送人念先归。夜集类饥鸟，晨光失相依。 
马迹绕川水，雁书还闺闱。常恐亲朋阻，独行知虑非。斋



   卷379_33 【监察十五叔东斋招李益端公会别】孟郊 

欲知惜别离，泻水还清池。此地有君子，芳兰步葳蕤。 
手掇杂英珮，意摇春夜思。莫作绕山云，循环无定期。古



   卷379_34 【汴州留别韩愈】孟郊 

不饮浊水澜，空滞此汴河。坐见绕岸水，尽为还海波。 
四时不在家，弊服断线多。远客独憔悴，春英落婆娑。 
汴水饶曲流，野桑无直柯。但为君子心，叹息终靡他。古



   卷379_35 【赠别殷山人说易后归幽墅】孟郊 

夫子说天地，若与灵龟言。幽幽人不知，一一予所敦。 
秋月吐白夜，凉风韵清源。旁通忽已远，神感寂不喧。 
一悟袪万结，夕怀倾朝烦。旅輈无停波，别马嘶去辕。 
殷勤荒草士，会有知己论。斋



   卷379_36 【寿安西渡奉别郑相公】孟郊 

洛河向西道，石波横磷磷。清风送君子，车远无还尘。 
春别亦萧索，况兹冰霜晨。零落景易入，郁抑抱难申。 
百宵华灯宴，一旦星散人。岁去弦吐箭，忧来蚕抽纶。 
绵绵无穷事，各各驰绕身。徘徊黄缥缈，倏忽春霜宾。 
相为物表物，永谢区中姻。日嗟来教士，仰望无由亲。知

东都清风减，君子西归朝。独抱岁晏恨，泗吟不成谣。 
贵游意多味，贱别情易消。回雁忆前叫，浪凫念后漂。 
悠悠孤飞景，耸耸衔霜条。昧趣多滞涩，懒朋寡新僚。 
病深理方悟，悔至心自烧。寂静道何在，忧勤学空饶。 
乃知减闻见，始遂情逍遥。文字徒营织，声华谅疑骄。 
顾惭耕稼士，朴略气韵调。善士有馀食，佳畦冬生苗。 
养人在养身，此旨清如韶。愿贡高古言，敢望锡类招。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十 
 
   
　 
　

　
 　



   卷380_1 【宇文秀才斋中海柳咏】孟郊 

玉缕青葳蕤，结为芳树姿。忽惊明月钩，钩出珊瑚枝。 
灼灼不死花，蒙蒙长生丝。饮柏泛仙味，咏兰拟古词。 
霜风清飕飕，与君长相思。知



   卷380_2 【摇柳（一作采柳）】孟郊 

弱弱本易惊，看看势难定。因风似醉舞，尽日不能正。 
时邀咏花女，笑辍春妆镜。主



   卷380_3 【晓鹤】孟郊 

晓鹤弹古舌，婆罗门叫音。应吹天上律，不使尘中寻。 
虚空梦皆断，歆唏安能禁。如开孤月口，似说明星心。 
既非人间韵，枉作人间禽。不如相将去，碧落窠巢深。主



   卷380_4 【和蔷薇花歌】孟郊 

仙机札札织凤凰，花开七十有二行。天霞落地攒红光， 
风枝袅袅时一飏，飞散葩馥绕空王。忽惊锦浪洗新色， 
又似宫娃逞妆饰。终当一使移花根，还比蒲桃天上植。主



   卷380_5 【邀人赏蔷薇】孟郊 

蜀色庶可比，楚丛亦应无。醉红不自力，狂艳如索扶。 
丽蕊惜未扫，宛枝长更纡。何人是花侯，诗老强相呼。斋



   卷380_6 【和宣州钱判官使院厅前石楠树】孟郊 

大朴既一剖，众材争万殊。懿兹南海华，来与北壤俱。 
生长如自惜，雪霜无凋渝。笼笼抱灵秀，簇簇抽芳肤。 
寒日吐丹艳，赪子流细珠。鸳鸯花数重，翡翠叶四铺。 
雨洗新妆色，一枝如一姝。耸异敷庭际，倾妍来坐隅。 
散彩饰机案，馀辉盈盘盂。高意因造化，常情逐荣枯。 
主公方寸中，陶植在须臾。养此奉君子，赏觌日为娱。 
始觉石楠咏，价倾赋两都。棠颂庶可比，桂词难以逾。 
因谢丘墟木，空采落泥涂。时来开佳姿，道去卧枯株。 
争芳无由缘，受气如郁纡。抽肝在郢匠，叹息何踟蹰。知



   卷380_7 【酬郑毗踯躅咏】孟郊 

不似人手致，岂关地势偏。孤光袅馀翠，独影舞多妍。 
迸火烧闲地，红星堕青天。忽惊物表物，嘉客为留连。主



   卷380_8 【品松】孟郊 

追悲谢灵运，不得殊常封。纵然孔与颜，亦莫及此松。 
此松天格高，耸异千万重。抓拏巨灵手，擘裂少室峰。 
擘裂风雨狞，抓拏指爪傭。道入难抱心，学生易堕踪。 
时时数点仙，袅袅一线龙。霏微岚浪际，游戏颢兴浓。 
品松徒高高，雌鸣讵嗈嗈。赏异尚可贵，赏潜谁能容。 
名华非典实，翦弃徒纤茸。刻削大雅文，所以不敢慵。斋



   卷380_9 【答李员外小榼味】孟郊 

一拳芙蓉水，倾玉何泠泠。仙情夙已高，诗味今更馨。 
试啜月入骨，再衔愁尽醒。荷君道古诚，使我善飞翎。古



   卷380_10 【井上枸杞架】孟郊 

深锁银泉甃，高叶架云空。不与凡木并，自将仙盖同。 
影疏千点月，声细万条风。迸子邻沟外，飘香客位中。 
花杯承此饮，椿岁小无穷。古



   卷380_11 【蜘蛛讽】孟郊 

万类皆有性，各各禀天和。蚕身与汝身，汝身何太讹。 
蚕身不为己，汝身不为佗。蚕丝为衣裳，汝丝为网罗。 
济物几无功，害物日已多。百虫虽切恨，其将奈尔何。古



   卷380_12 【蚊】孟郊 

五月中夜息，饥蚊尚营营。但将膏血求，岂觉性命轻。 
顾己宁自愧，饮人以偷生。愿为天下幮，一使夜景清。知



   卷380_13 【烛蛾】孟郊 

灯前双舞蛾，厌生何太切。想尔飞来心，恶明不恶灭。 
天若百尺高，应去掩明月。主



   卷380_14 【和钱侍郎甘露】孟郊 

玄天何以言，瑞露青松繁。忽见垂书迹，还惊涌澧源。 
春枝晨袅袅，香味晓翻翻。子礼忽来献，臣心固易敦。 
清风惜不动，薄雾肯蒙昏。嘉昼色更晶，仁慈久乃存。 
一方难独占，天下恐争论。侧听飞中使，重荣华德门。 
从公乐万寿，馀庆及儿孙。古



   卷380_15 【和令狐侍郎、郭郎中题项羽庙】孟郊 

碧草凌古庙，清尘锁秋窗。当时独宰割，猛志谁能降。 
鼓气雷作敌，剑光电为双。新悲徒自起，旧恨空浮江。知



   卷380_16 【读张碧集】孟郊 

天宝太白殁，六义已消歇。大哉国风本，丧而王泽竭。 
先生今复生，斯文信难缺。下笔证兴亡，陈词备风骨。 
高秋数奏琴，澄潭一轮月。谁作采诗官，忍之不挥发。知



   卷380_17 【听琴】孟郊 

飒飒微雨收，翻翻橡叶鸣。月沉乱峰西，寥落三四星。 
前溪忽调琴，隔林寒琤琤。闻弹正弄声，不敢枕上听。 
回烛整头簪，漱泉立中庭。定步屐齿深，貌禅目冥冥。 
微风吹衣襟，亦认宫徵声。学道三十年，未免忧死生。 
闻弹一夜中，会尽天地情。斋



   卷380_18 【闻夜啼赠刘正元】孟郊 

寄泣须寄黄河泉，此中怨声流彻天。
愁人独有夜灯见，一纸乡书泪滴穿。



   卷380_19 【喜雨】孟郊 

朝见一片云，暮成千里雨。凄清湿高枝，散漫沾荒土。斋



   卷380_20 【终南山下作】孟郊 

见此原野秀，始知造化偏。山村不假阴，流水自雨田。 
家家梯碧峰，门门锁青烟。因思蜕骨人，化作飞桂仙。古



   卷380_21 【观种树】孟郊 

种树皆待春，春至难久留。君看朝夕花，谁免离别愁。 
心意已零落，种之仍未休。胡为好奇者，无事自买忧。知



   卷380_22 【春雨后】孟郊 

昨夜一霎雨，天意苏群物。何物最先知，虚庭草争出。斋



   卷380_23 【答友人赠炭】孟郊 

青山白屋有仁人，赠炭价重双乌银。驱却坐上千重寒， 
烧出炉中一片春。吹霞弄日光不定，暖得曲身成直身。古



   卷380_24 【烂柯石】孟郊 

仙界一日内，人间千载穷。双棋未遍局，万物皆为空。 
樵客返归路，斧柯烂从风。唯馀石桥在，犹自凌丹虹。知



   卷380_25 【寻言上人】孟郊 

万里莓苔地，不见驱驰踪。唯开文字窗，时写日月容。 
竹韵漫萧屑，草花徒蒙茸。披霜入众木，独自识青松。主



   卷380_26 【喷玉布】孟郊 

去尘咫尺步，山笑康乐岩。天开紫石屏，泉缕明月帘。 
仙凝刻削迹，灵绽云霞纤。悦闻若有待，瞥见终无厌。 
俗玩讵能近，道嬉方可淹。踏着不死机，欲归多浮嫌。 
古醉今忽醒，今求古仍潜。古今相共失，语默两难恬。 
赠君喷玉布，一濯高崭崭。古



   卷380_27 【姑蔑城】孟郊 

劲越既成土，强吴亦为墟。皇风一已被，兹邑信平居。 
抚俗观旧迹，行春布新书。兴亡意何在，绵叹空踌蹰。知



   卷380_28 【峥嵘岭】孟郊 

疏凿顺高下，结构横烟霞。坐啸郡斋肃，玩奇石路斜。 
古树浮绿气，高门结朱华。始见峥嵘状，仰止逾可嘉。主



   卷380_29 【寻裴处士】孟郊 

涉水更登陆，所向皆清真。寒草不藏径，灵峰知有人。 
悠哉炼金客，独与烟霞亲。曾是欲轻举，谁言空隐沦。 
远心寄白月，华发回青春。对此钦胜事，胡为劳我身。主



   卷380_30 【子庆诗】孟郊 

王家事已奇，孟氏庆无涯。献子还生子，羲之又有之。 
凤兮且莫叹，鲤也会闻诗。小小豫章甲，纤纤玉树姿。 
人来唯仰乳，母抱未知慈。我欲拣其养，放麛者是谁。主



   卷380_31 【憩淮上观公法堂】孟郊 

动觉日月短，静知时岁长。自悲道路人，暂宿空闲堂。 
孤烛让清昼，纱巾敛辉光。高僧积素行，事外无刚强。 
我有岩下桂，愿为炉中香。不惜青翠姿，为君扬芬芳。 
淮水色不污，汴流徒浑黄。且将琉璃意，净缀芙蓉章。 
明日还独行，羁愁来旧肠。古



   卷380_32 【江邑春霖奉赠陈侍御】孟郊 

江上花木冻，雨中零落春。应由放忠直，在此成漂沦。 
嘉艳皆损污，好音难殷勤。天涯多远恨，雪涕盈芳辰。 
坐哭青草上，卧吟幽水滨。兴言念风俗，得意唯波鳞。 
枕席病流湿，檐楹若飞津。始知吴楚水，不及京洛尘。 
风浦荡归棹，泥陂陷征轮。两途日无遂，相赠唯沾巾。主



   卷380_33 【溧阳秋霁】孟郊 

晚雨晓犹在，萧寥激前阶。星星满衰鬓，耿耿入秋怀。 
旧识半零落，前心骤相乖。饱泉亦恐醉，惕宦肃如斋。 
上客处华池，下寮宅枯崖。叩高占生物，龃龉回难谐。主



   卷380_34 【列仙文·方诸青童君】孟郊 

大霞霏晨晖，元气无常形。玄辔飞霄外，八景乘高清。 
手把玉皇袂，携我晨中生。玄庭自嘉会，金书拆华名。 
贤女密所妍，相期洛水輧。主



   卷380_35 【列仙文·清虚真人】孟郊 

欻驾空清虚，徘徊西华馆。琼轮暨晨抄，虎骑逐烟散。 
惠风振丹旌，明烛朗八焕。解襟墉房内，神铃鸣璀璨。 
栖景若林柯，九弦空中弹。遗我积世忧，释此千载叹。 
怡眄无极已，终夜复待旦。知



   卷380_36 【列仙文·金母飞空歌】孟郊 

驾我八景舆，欻然入玉清。龙群拂霄上，虎旗摄朱兵。 
逍遥三弦际，万流无暂停。哀此去留会，劫尽天地倾。 
当寻无中景，不死亦不生。体彼自然道，寂观合大冥。 
南岳挺直干，玉英曜颖精。有任靡期事，无心自虚灵。 
嘉会绛河内，相与乐朱英。斋



   卷380_37 【列仙文·安度明】孟郊 

丹霞焕上清，八风鼓太和。回我神霄辇，遂造岭玉阿。 
咄嗟天地外，九围皆我家。上采白日精，下饮黄月华。 
灵观空无中，鹏路无间邪。顾见魏贤安，浊气伤汝和。 
勤研玄中思，道成更相过。主



   卷380_38 【夏日谒智远禅师】孟郊 

吾师当几祖，说法云无空。禅心三界外，宴坐天地中。 
院静鬼神去，身与草木同。因知护王国，满钵盛毒龙。 
抖擞尘埃衣，谒师见真宗。何必千万劫，瞬息去樊笼。 
盛夏火为日，一堂十月风。不得为弟子，名姓挂儒宫。知



   卷380_39 【访嵩阳道士不遇】孟郊 

先生五兵游，文焰藏金鼎。日下鹤过时，人间空落影。 
常言一粒药，不堕生死境。何当列御寇，去问仙人请。主



   卷380_40 【听蓝溪僧为元居士说维摩经】孟郊 

古树少枝叶，真僧亦相依。山木自曲直，道人无是非。 
手持维摩偈，心向居士归。空景忽开霁，雪花犹在衣。 
洗然水溪昼，寒物生光辉。主



   卷380_41 【借车】孟郊 

借车载家具，家具少于车。借者莫弹指，贫穷何足嗟。 
百年徒役走，万事尽随花。斋



   卷380_42 【喜符郎诗有天纵】孟郊 

念符不由级，屹得文章阶。白玉抽一毫，绿珉已难排。 
偷笔作文章，乞墨潜磨揩。海鲸始生尾，试摆蓬壶涡。 
幸当禁止之，勿使恣狂怀。自悲无子嗟，喜妒双喈喈。斋



   卷380_43 【凭周况先辈于朝贤乞茶】孟郊 

道意勿乏味，心绪病无悰。蒙茗玉花尽，越瓯荷叶空。 
锦水有鲜色，蜀山饶芳丛。云根才翦绿，印缝已霏红。 
曾向贵人得，最将诗叟同。幸为乞寄来，救此病劣躬。斋



   卷380_44 【上昭成阁不得，于从侄僧悟空院叹嗟】孟郊 

欲上千级阁，问天三四言。未尺数十登，心目风浪翻。 
手手把惊魄，脚脚踏坠魂。却流至旧手，傍掣犹欲奔。 
老病但自悲，古蠹木万痕。老力安可夸，秋海萍一根。 
孤叟何所归，昼眼如黄昏。常恐失好步，入彼市井门。 
结僧为亲情，策竹为子孙。此诚徒切切，此意空存存。 
一寸地上语，高天何由闻。古



   卷380_45 【魏博田兴尚书听嫂命不立非夫人诗】孟郊 

君子耽古礼，如馋鱼吞钩。昨闻敬嫂言，掣心东北流。 
魏博田尚书，与礼相绸缪。善词闻天下，一日一再周。知



   卷380_46 【读经】孟郊 

垂老抱佛脚，教妻读黄经。经黄名小品，一纸千明星。 
曾读大般若，细感肸蚃听。当时把斋中，方寸抱万灵。 
忽复入长安，蹴踏日月宁。老方却归来，收拾可丁丁。 
拂拭尘几案，开函就孤亭。儒书难借索，僧签饶芳馨。 
驿驿不开手，铿铿闻异铃。得善如焚香，去恶如脱腥。 
安得颜子耳，曾未如此听。听之何有言，德教贵有形。 
何言中国外，有国如海萍。海萍国教异，天声各泠泠。 
安排未定时，心火竞荧荧。将如庶几者，声尽形元冥。古



   卷380_47 【谢李輈再到】孟郊 

等闲拜日晚，夫妻犹相疮。况是贤人冤，何必哭飞扬。 
昨夜梦得剑，为君藏中肠。会将当风烹，血染布衣裳。 
劳君又叩门，词句失寻常。我不忍出厅，血字湿土墙。 
血字耿不灭，我心惧惶惶。会有铿锵夫，见之目生光。 
生光非等闲，君其且安详。主



   卷380_48 【忽不贫，喜卢仝书船归洛】孟郊 

贫孟忽不贫，请问孟何如。卢仝归洛船，崔嵬但载书。 
江潮清翻翻，淮潮碧徐徐。夜信为朝信，朝信良卷舒。 
江淮君子水，相送仁有馀。我去官色衫，肩经入君庐。 
喃喃肩经郎，言语倾琪琚。琪琚铿好词，鸟鹊跃庭除。 
书船平安归，喜报乡里闾。我愿拾遗柴，巢经于空虚。 
下免尘土侵，上为云霞居。日月更相锁，道义分明储。 
不愿空岧峣，但愿实工夫。实空二理微，分别相起予。 
经书荒芜多，为君勉勉锄。勉勉不敢专，传之方在诸。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十一 
 
   
　 
　

　
 　



   卷381_1 【吊国殇】孟郊 

徒言人最灵，白骨乱纵横。如何当春死，不及群草生。 
尧舜宰乾坤，器农不器兵。秦汉盗山岳，铸杀不铸耕。 
天地莫生金，生金人竞争。古



   卷381_2 【吊比干墓】孟郊 

殷辛帝天下，厌为天下尊。乾刚既一断，贤愚无二门。 
佞是福身本，忠是丧己源。饿虎不食子，人无骨肉恩。 
日影不入地，下埋冤死魂。有骨不为土，应作直木根。 
今来过此乡，下马吊此坟。静念君臣间，有道谁敢论。斋



   卷381_3 【吊元鲁山】孟郊 

搏鸷有馀饱，鲁山长饥空。豪人饫鲜肥，鲁山饭蒿蓬。 
食名皆霸官，食力乃尧农。君子耻新态，鲁山与古终。 
天璞本平一，人巧生异同。鲁山不自剖，全璞竟没躬。斋

自剖多是非，流滥将何归。奔竞立诡节，凌侮争怪辉。 
五常坐销铄，万类随衰微。以兹见鲁山，道蹇无所依。知

君子不自蹇，鲁山蹇有因。苟含天地秀，皆是天地身。 
天地蹇既甚，鲁山道莫伸。天地气不足，鲁山食更贫。 
始知补元化，竟须得贤人。主

贤人多自霾，道理与俗乖。细功不敢言，远韵方始谐。 
万物饱为饱，万人怀为怀。一声苟失所，众憾来相排。 
所以元鲁山，饥衰难与偕。斋

远阶无近级，造次不可升。贤人洁肠胃，寒日空澄凝。 
血誓竟讹谬，膏明易煎蒸。以之驱鲁山，疏迹去莫乘。知

言从鲁山宦，尽化尧时心。豺狼耻狂噬，齿牙闭霜金。 
竞来辟田土，相与耕嶔岑。当宵无关锁，竟岁饶歌吟。 
善教复天术，美词非俗箴。精微自然事，视听不可寻。 
因书鲁山绩，庶合箫韶音。知

箫韶太平乐，鲁山不虚作。千古若有知，百年幸如昨。 
谁能嗣教化，以此洗浮薄。君臣贵深遇，天地有灵橐。 
力运既艰难，德符方合漠。名位苟虚旷，声明自销铄。 
礼法虽相救，贞浓易糟粕。哀哀元鲁山，毕竟谁能度。知

当今富教化，元后得贤相。冰心镜衰古，霜议清遐障。 
幽埋尽洸洗，滞旅免流浪。唯馀鲁山名，未获旌廉让。 
二三贞苦士，刷视耸危望。发秋青山夜，目断丹阙亮。 
诱类幸从兹，嘉招固非妄。小生奏狂狷，感惕增万状。知

黄犊不知孝，鲁山自驾车。非贤不可妻，鲁山竟无家。 
供养耻佗力，言词岂纤瑕。将谣鲁山德，赜海谁能涯。斋

遗婴尽雏乳，何况骨肉枝。心肠结苦诚，胸臆垂甘滋。 
事已出古表，谁言独今奇。贤人母万物，岂弟流前诗。知



   卷381_4 【哭李观】孟郊 

志士不得老，多为直气伤。阮公终日哭，寿命固难长。 
颜子既殂谢，孔门无辉光。文星落奇曜，宝剑摧修铓。 
常作金应石，忽为宫别商。为尔吊琴瑟，断弦难再张。 
偏毂不可转，只翼不可翔。清尘无吹嘘，委地难飞扬。 
此义古所重，此风今则亡。自闻丧元宾，一日八九狂。 
沉痛此丈夫，惊呼彼穹苍。我有出俗韵，劳君疾恶肠。 
知音既已矣，微言谁能彰。旅葬无高坟，栽松不成行。 
哀歌动寒日，赠泪沾晨霜。神理本窅窅，今来更茫茫。 
何以荡悲怀，万事付一觞。斋



   卷381_5 【李少府厅吊李元宾遗字】孟郊 

零落三四字，忽成千万年。那知冥寞客，不有补亡篇。 
斜月吊空壁，旅人难独眠。一生能几时，百虑来相煎。 
戚戚故交泪，幽幽长夜泉。已矣难重言，一言一潸然。斋



   卷381_6 【悼吴兴汤衡评事】孟郊 

君生霅水清，君殁霅水浑。空令骨肉情，哭得白日昏。 
大夜不复晓，古松长闭门。琴弦绿水绝，诗句青山存。 
昔为芳春颜，今为荒草根。独问冥冥理，先儒未曾言。斋



   卷381_7 【哀孟云卿嵩阳荒居】孟郊 

戚戚抱幽独，宴宴沉荒居。不闻新欢笑，但睹旧诗书。 
艺檗意弥苦，耕山食无馀。定交昔何在，至戚今或疏。 
薄俗易销歇，淳风难久舒。秋芜上空堂，寒槿落枯渠。 
薙草恐伤蕙，摄衣自理锄。残芳亦可饵，遗秀谁忍除。 
徘徊未能去，为尔涕涟如。知



   卷381_8 【哭卢贞国】孟郊 

一别难与期，存亡易寒燠。下马入君门，声悲不成哭。 
自能富才艺，当冀深荣禄。皇天负我贤，遗恨至两目。 
平生叹无子，家家亲相嘱。知



   卷381_9 【伤旧游】孟郊 

去春会处今春归，花数不减人数稀。
朝笑片时暮成泣，东风一向还西辉。



   卷381_10 【吊房十五次卿少府】孟郊 

日高方得起，独赏些些春。可惜宛转莺，好音与他人。 
昔年此气味，还走曲江滨。逢著韩退之，结交方殷勤。 
蜀客骨目高，聪辩剑戟新。如何昨日欢，今日见无因。 
英奇一谢世，视听一为尘。谁言老泪短，泪短沾衣巾。主



   卷381_11 【逢江南故昼上人会中郑方回】孟郊 

相逢失意中，万感因语至。追思东林日，掩抑北邙泪。 
筐箧有遗文，江山旧清气。尘生逍遥注，墨故飞动字。 
荒毁碧涧居，虚无青松位。珠沉百泉暗，月死群象闭。 
永谢平生言，知音岂容易。知



   卷381_12 【哭秘书包大监】孟郊 

哲人卧病日，贱子泣玉年。常恐宝镜破，明月难再圆。 
文字未改素，声容忽归玄。始知知音稀，千载一绝弦。 
旧馆有遗琴，清风那复传。知



   卷381_13 【悼幼子】孟郊 

一闭黄蒿门，不闻白日事。生气散成风，枯骸化为地。 
负我十年恩，欠尔千行泪。洒之北原上，不待秋风至。主



   卷381_14 【悼亡】孟郊 

山头明月夜增辉，增辉不照重泉下。泉下双龙无再期， 
金蚕玉燕空销化。朝云暮雨成古墟，萧萧野竹风吹亚。斋



   卷381_15 【吊李元宾坟】孟郊 

晓上荒凉原，吊彼寂寥魂。眼咽此时泪，耳凄在日言。 
冥冥千万年，坟锁孤松根。古



   卷381_16 【览崔爽遗文，因纾幽怀】孟郊 

堕泪数首文，悲结千里坟。苍旻且留我，白日空遗君。 
仙鹤未巢月，衰凤先坠云。清风独起时，旧语如再闻。 
瑶草罢葳蕤，桂花休氛氲。万物与我心，相感吴江濆。古



   卷381_17 【峡哀】孟郊 

昔多相与笑，今谁相与哀。峡哀哭幽魂，噭噭风吹来。 
堕魄抱空月，出没难自裁。齑粉一闪间，春涛百丈雷。 
峡水声不平，碧沲牵清洄。沙棱箭箭急，波齿龂龂开。 
呀彼无底吮，待此不测灾。谷号相喷激，石怒争旋回。 
古醉有复乡，今缧多为能。字孤徒仿佛，衔雪犹惊猜。 
薄俗少直肠，交结须横财。黄金买相吊，幽泣无馀漼。 
我有古心意，为君空摧颓。古

上天下天水，出地入地舟。石剑相劈斫，石波怒蛟虬。 
花木叠宿春，风飙凝古秋。幽怪窟穴语，飞闻肸蚃流。 
沉哀日已深，衔诉将何求。知

三峡一线天，三峡万绳泉。上仄碎日月，下掣狂漪涟。 
破魂一两点，凝幽数百年。峡晖不停午，峡险多饥涎。 
树根锁枯棺，孤骨袅袅悬。树枝哭霜栖，哀韵杳杳鲜。 
逐客零落肠，到此汤火煎。性命如纺绩，道路随索缘。 
奠泪吊波灵，波灵将闪然。古

峡乱鸣清磬，产石为鲜鳞。喷为腥雨涎，吹作黑井身。 
怪光闪众异，饿剑唯待人。老肠未曾饱，古齿崭岩嗔。 
嚼齿三峡泉，三峡声龂龂。知

峡螭老解语，百丈潭底闻。毒波为计校，饮血养子孙。 
既非皋陶吏，空食沉狱魂。潜怪何幽幽，魄说徒云云。 
峡听哀哭泉，峡吊鳏寡猿。峡声非人声，剑水相劈翻。 
斯谁士诸谢，奏此沉苦言。知

谗人峡虬心，渴罪呀然浔。所食无直肠，所语饶枭音。 
石齿嚼百泉，石风号千琴。幽哀莫能远，分雪何由寻。 
月魄高卓卓，峡窟清沉沉。衔诉何时明，抱痛已不禁。 
犀飞空波涛，裂石千嶔岑。知

峡棱剸日月，日月多摧辉。物皆斜仄生，鸟亦斜仄飞。 
潜石齿相锁，沉魂招莫归。恍惚清泉甲，斑斓碧石衣。 
饿咽潺湲号，涎似泓浤肥。峡青不可游，腥草生微微。主

峡景滑易堕，峡花怪非春。红光根潜涎，碧雨飞沃津。 
巴谷蛟螭心，巴乡魍魉亲。啖生不问贤，至死独养身。 
腥语信者谁，拗歌欢非真。仄田无异稼，毒水多狞鳞。 
异类不可友，峡哀哀难伸。主

峡水剑戟狞，峡舟霹雳翔。因依虺蜴手，起坐风雨忙。 
峡旅多窜官，峡氓多非良。滑心不可求，滑习积已长。 
漠漠涎雾起，龂龂涎水光。渴贤如之何，忽在水中央。斋

枭鸱作人语，蛟虬吸水波。能于白日间，谄欲晴风和。 
骇智蹶众命，蕴腥布深萝。齿泉无底贫，锯涎在处多。 
仄树鸟不巢，踔ez猿相过。峡哀不可听，峡怨其奈何。古


   卷381_15 【杏殇（杏殇，花乳也，霜翦而落，因悲昔婴，故作是诗）】孟郊 

冻手莫弄珠，弄珠珠易飞。惊霜莫翦春，翦春无光辉。 
零落小花乳，斓斑昔婴衣。拾之不盈把，日暮空悲归。知

地上空拾星，枝上不见花。哀哀孤老人，戚戚无子家。 
岂若没水凫，不如拾巢鸦。浪鷇破便飞，风雏袅相夸。 
芳婴不复生，向物空悲嗟。主

应是一线泪，入此春木心。枝枝不成花，片片落翦金。 
春寿何可长，霜哀亦已深。常时洗芳泉，此日洗泪襟。古

儿生月不明，儿死月始光。儿月两相夺，儿命果不长。 
如何此英英，亦为吊苍苍。甘为堕地尘，不为末世芳。主

踏地恐土痛，损彼芳树根。此诚天不知，翦弃我子孙。 
垂枝有千落，芳命无一存。谁谓生人家，春色不入门。古

冽冽霜杀春，枝枝疑纤刀。木心既零落，山窍空呼号。 
班班落地英，点点如明膏。始知天地间，万物皆不牢。主

哭此不成春，泪痕三四斑。失芳蝶既狂，失子老亦孱。 
且无生生力，自有死死颜。灵凤不衔诉，谁为扣天关。古

此儿自见灾，花发多不谐。穷老收碎心，永夜抱破怀。 
声死更何言，意死不必喈。病叟无子孙，独立犹束柴。主

霜似败红芳，剪啄十数双。参差呻细风，噞喁沸浅江。 
泣凝不可消，恨壮难自降。空遗旧日影，怨彼小书窗。古



   卷381_16 【吊江南老家人春梅】孟郊 

念尔筋力尽，违我衣食恩。奈何粗犷儿，生鞭见死痕。 
旧使常以礼，新怨将谁吞。胡为乎泥中，消歇教义源。知



   卷381_17 【哭李丹员外，并寄杜中丞】孟郊 

生死方知交态存，忍将齰齖报幽魂。
十年同在平原客，更遣何人哭寝门。



   卷381_18 【哭刘言史】孟郊 

诗人业孤峭，饿死良已多。相悲与相笑，累累其奈何。 
精异刘言史，诗肠倾珠河。取次抱置之，飞过东溟波。 
可惜大国谣，飘为四夷歌。常于众中会，颜色两切磋。 
今日果成死，葬襄之洛河。洛岸远相吊，洒泪双滂沱。主



   卷381_19 【吊卢殷】孟郊 

诗人多清峭，饿死抱空山。白云既无主，飞出意等闲。 
久病床席尸，护丧童仆孱。故书穷鼠啮，狼藉一室间。 
君归新鬼乡，我面古玉颜。羞见入地时，无人叫追攀。 
百泉空相吊，日久哀潺潺。知

唧唧复唧唧，千古一月色。新新复新新，千古一花春。 
邙风噫孟郊，嵩秋葬卢殷。北邙前后客，相吊为埃尘。 
北邙棘针草，泪根生苦辛。烟火不自暖，筋力早已贫。 
幽荐一杯泣，泻之清洛滨。添为断肠声，愁杀长别人。知

棘针风相号，破碎诸苦哀。苦哀不可闻，掩耳亦入来。 
哭弦多煎声，恨涕有馀摧。噫贫气已焚，噫死心更灰。 
梦世浮闪闪，泪波深洄洄。薤歌一以去，蒿闭不复开。主

登封草木深，登封道路微。日月不与光，莓苔空生衣。 
可怜无子翁，蚍蜉缘病肌。挛卧岁时长，涟涟但幽噫。 
幽噫虎豹闻，此外相访稀。至亲唯有诗，抱心死有归。 
河南韩先生，后君作因依。磨一片嵌岩，书千古光辉。主

贤人无计校，生苦死徒夸。他名润子孙，君名润泥沙。 
可惜千首文，闪如一朝花。零落难苦言，起坐空惊嗟。古

耳闻陋巷生，眼见鲁山君。饿死始有名，饿名高氛氲。 
戆叟老壮气，感之为忧云。所忧唯一泣，古今相纷纷。 
平生与君说，逮此俱云云。知

初识漆鬓发，争为新文章。夜踏明月桥，店饮吾曹床。 
醉啜二杯酿，名郁一县香。寺中摘梅花，园里翦浮芳。 
高嗜绿蔬羹，意轻肥腻羊。吟哦无滓韵，言语多古肠。 
白首忽然至，盛年如偷将。清浊俱莫追，何须骂沧浪。知

前贤多哭酒，哭酒免哭心。后贤试衔之，哀至无不深。 
少年哭酒时，白发亦已侵。老年哭酒时，声韵随生沉。 
寄言哭酒宾，勿作登封音。登封徒放声，天地竟难寻。主

同人少相哭，异类多相号。始知禽兽痴，却至天然高。 
非子病无泪，非父念莫劳。如何裁亲疏，用礼如用刀。 
孤丧鲜匍匐，闭哀抱郁陶。烦他手中葬，诚信焉能褒。 
嗟嗟无子翁，死弃如脱毛。主

圣人哭贤人，骨化气为星。文章飞上天，列宿增晶荧。 
前古文可数，今人文亦灵。高名称谪仙，升降曾莫停。 
有文死更香，无文生亦腥。为君铿好辞，永传作谧宁。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十二 
 
   
　 
　

　
 　



   卷382_1 【寄远曲】张籍 

美人来去春江暖，江头无人湘水满。浣沙石上水禽栖， 
江南路长春日短。兰舟桂楫常渡江，无因重寄双琼珰。斋



   卷382_2 【行路难】张籍 

湘东行人长叹息，十年离家归未得。弊裘羸马苦难行， 
僮仆饥寒少筋力。君不见床头黄金尽，壮士无颜色。 
龙蟠泥中未有云，不能生彼升天翼。斋



   卷382_3 【征妇怨】张籍 

九月匈奴杀边将，汉军全没辽水上。万里无人收白骨， 
家家城下招魂葬。妇人依倚子与夫，同居贫贱心亦舒。 
夫死战场子在腹，妾身虽存如昼烛。斋



   卷382_4 【白纻歌】张籍 

皎皎白纻白且鲜，将作春衣称少年。裁缝长短不能定， 
自持刀尺向姑前。复恐兰膏污纤指，常遣傍人收堕珥。 
衣裳著时寒食下，还把玉鞭鞭白马。斋



   卷382_5 【野老歌（一作山农词）】张籍 

老农家贫在山住，耕种山田三四亩。苗疏税多不得食， 
输入官仓化为土。岁暮锄犁傍空室，呼儿登山收橡实。 
西江贾客珠百斛，船中养犬长食肉。斋



   卷382_6 【寄衣曲】张籍 

织素缝衣独苦辛，远因回使寄征人。官家亦自寄衣去， 
贵从妾手著君身。高堂姑老无侍子，不得自到边城里。 
殷勤为看初著时，征夫身上宜不宜。斋



   卷382_7 【送远曲】张籍 

戏马台南山簇簇，山边饮酒歌别曲。行人醉后起登车， 
席上回尊劝僮仆。青天漫漫覆长路，远游无家安得住。 
愿君到处自题名，他日知君从此去。斋



   卷382_8 【筑城词】张籍 

筑城处，千人万人齐把杵。重重土坚试行锥， 
军吏执鞭催作迟。来时一年深碛里，尽著短衣渴无水。 
力尽不得抛杵声，杵声未尽人皆死。家家养男当门户， 
今日作君城下土。主



   卷382_9 【猛虎行】张籍 

南山北山树冥冥，猛虎白日绕林行。向晚一身当道食， 
山中麋鹿尽无声。年年养子在空谷，雌雄上山不相逐。 
谷中近窟有山村，长向村家取黄犊。五陵年少不敢射， 
空来林下看行迹。知



   卷382_10 【别离曲】张籍 

行人结束出门去，几时更踏门前路。忆昔君初纳采时， 
不言身属辽阳戍。早知今日当别离，成君家计良为谁。 
男儿生身自有役，那得误我少年时。不如逐君征战死， 
谁能独老空闺里。古



   卷382_11 【牧童词】张籍 

远牧牛，绕村四面禾黍稠。陂中饥乌啄牛背， 
令我不得戏垄头。入陂草多牛散行，白犊时向芦中鸣。 
隔堤吹叶应同伴，还鼓长鞭三四声。牛牛食草莫相触， 
官家截尔头上角。斋



   卷382_12 【沙堤行，呈裴相公】张籍 

长安大道沙为堤，早风无尘雨无泥。宫中玉漏下三刻， 
朱衣导骑丞相来。路傍高楼息歌吹，千车不行行者避。 
街官闾吏相传呼，当前十里惟空衢。白麻诏下移相印， 
新堤未成旧堤尽。主



   卷382_13 【求仙行】张籍 

汉皇欲作飞仙子，年年采药东海里。蓬莱无路海无边， 
方士舟中相枕死。招摇在天回白日，甘泉玉树无仙实。 
九皇真人终不下，空向离宫祠太乙。丹田有气凝素华， 
君能保之升绛霞。知



   卷382_14 【古钗叹】张籍 

古钗堕井无颜色，百尺泥中今复得。凤凰宛转有古仪， 
欲为首饰不称时。女伴传看不知主，罗袖拂拭生光辉。 
兰膏已尽股半折，雕文刻样无年月。虽离井底入匣中， 
不用还与坠时同。古



   卷382_15 【各东西】张籍 

游人别，一东复一西。出门相背两不返，惟信车轮与马蹄。 
道路悠悠不知处，山高海阔谁辛苦。远游不定难寄书， 
日日空寻别时语。浮云上天雨堕地，暂时会合终离异。 
我今与子非一身，安得死生不相弃。斋



   卷382_16 【节妇吟，寄东平李司空师道】张籍 

君知妾有夫，赠妾双明珠。感君缠绵意，系在红罗襦。 
妾家高楼连苑起，良人执戟明光里。知君用心如日月， 
事夫誓拟同生死。还君明珠双泪垂，何不相逢未嫁时。斋



   卷382_17 【宴客词】张籍 

上客不用顾金羁，主人有酒君莫违。请君看取园中花， 
地上渐多枝上稀。山头树影不见石，溪水无风应更碧。 
人人齐醉起舞时，谁觉翻衣与倒帻。明朝花尽人已去， 
此地独来空绕树。主



   卷382_18 【永嘉行】张籍 

黄头鲜卑入洛阳，胡儿执戟升明堂。晋家天子作降虏， 
公卿奔走如牛羊。紫陌旌幡暗相触，家家鸡犬惊上屋。 
妇人出门随乱兵，夫死眼前不敢哭。九州诸侯自顾土， 
无人领兵来护主。北人避胡多在南，南人至今能晋语。知



   卷382_19 【采莲曲】张籍 

秋江岸边莲子多，采莲女儿凭船歌。青房圆实齐戢戢， 
争前竞折漾微波。试牵绿茎下寻藕，断处丝多刺伤手。 
白练束腰袖半卷，不插玉钗妆梳浅。船中未满度前洲， 
借问阿谁家住远。归时共待暮潮上，自弄芙蓉还荡桨。古



   卷382_20 【伤歌行（元和中，杨凭贬临贺尉）】张籍 

黄门诏下促收捕，京兆尹系御史府。出门无复部曲随， 
亲戚相逢不容语。辞成谪尉南海州，受命不得须臾留。 
身着青衫骑恶马，中门之外无送者。邮夫防吏急喧驱， 
往往惊堕马蹄下。长安里中荒大宅，朱门已除十二戟。 
高堂舞榭锁管弦，美人遥望西南天。主



   卷382_21 【吴宫怨】张籍 

吴宫四面秋江水，江清露白芙蓉死。吴王醉后欲更衣， 
座上美人娇不起。宫中千门复万户，君恩反覆谁能数。 
君心与妾既不同，徒向君前作歌舞。茱萸满宫红实垂， 
秋风袅袅生繁枝。姑苏台上夕燕罢，他人侍寝还独归。 
白日在天光在地，君今那得长相弃。古



   卷382_22 【北邙行（一作白邙山）】张籍 

洛阳北门北邙道，丧车辚辚入秋草。车前齐唱薤露歌， 
高坟新起白峨峨。朝朝暮暮人送葬，洛阳城中人更多。 
千金立碑高百尺，终作谁家柱下石。山头松柏半无主， 
地下白骨多于土。寒食家家送纸钱，乌鸢作窠衔上树。 
人居朝市未解愁，请君暂向北邙游。主



   卷382_23 【关山月】张籍 

秋月朗朗关山上，山中行人马蹄响。关山秋来雨雪多， 
行人见月唱边歌。海边茫茫天气白，胡儿夜度黄龙碛。 
军中探骑暮出城，伏兵暗处低旌戟。溪水连天霜草平， 
野驼寻水碛中鸣。陇头风急雁不下，沙场苦战多流星。 
可怜万国关山道，年年战骨多秋草。古



   卷382_24 【陇头行】张籍 

陇头路断人不行，胡骑夜入凉州城。汉兵处处格斗死， 
一朝尽没陇西地。驱我边人胡中去，散放牛羊食禾黍。 
去年中国养子孙，今著毡裘学胡语。谁能更使李轻车， 
收取凉州入汉家。斋



   卷382_25 【楚妃叹】张籍 

湘云初起江沉沉，君王遥在云梦林。江南雨多旌旗暗， 
台下朝朝春水深。章华殿前朝万国，君心独自无终极。 
楚兵满地能逐禽，谁用一身骋筋力。西江若翻云梦中， 
麋鹿死尽应还宫。主



   卷382_26 【春日行】张籍 

春日融融池上暖，竹牙出土兰心短。草堂晨起酒半醒， 
家僮报我园花满。头上皮冠未曾整，直入花间不寻径。 
树树殷勤尽绕行，攀枝未遍春日暝。不用积金著青天， 
不用服药求神仙。但愿园里花长好，一生饮酒花前老。知



   卷382_27 【秋夜长】张籍 

秋天如水夜未央，天汉东西月色光。愁人不寐畏枕席， 
暗虫唧唧绕我傍。荒城为村无更声，起看北斗天未明。 
白露满田风袅袅，千声万声鹖鸟鸣。知



   卷382_28 【白鼍鸣】张籍 

天欲雨，有东风，南谿白鼍鸣窟中。六月人家井无水， 
夜闻鼍声人尽起。主



   卷382_29 【洛阳行】张籍 

洛阳宫阙当中州，城上峨峨十二楼。翠华西去几时返， 
枭巢乳鸟藏蛰燕。御门空锁五十年，税彼农夫修玉殿。 
六街朝暮鼓冬冬，禁兵持戟守空宫。百官月月拜章表， 
驿使相续长安道。上阳宫树黄复绿，野豺入苑食麋鹿。 
陌上老翁双泪垂，共说武皇巡幸时。古



   卷382_30 【春江曲】张籍 

春江无云潮水平，蒲心出水凫雏鸣。长干夫婿爱远行， 
自染春衣缝已成。妾身生长金陵侧，去年随夫住江北。 
春来未到父母家，舟小风多渡不得。欲辞舅姑先问人， 
私向江头祭水神。斋



   卷382_31 【送远曲】张籍 

吴门向西流水长，水长柳暗烟茫茫。行人送客各惆怅， 
话离叙别倾清觞。吟丝竹，鸣笙簧，酒酣性逸歌猖狂。 
行人告我挂帆去，此去何时返故乡。殷勤振衣两相嘱， 
世事近来还浅促。愿君看取吴门山，带雪经春依旧绿。 
行人行处求知亲，送君去去徒酸辛。知



   卷382_32 【塞下曲】张籍 

边州八月修城堡，候骑先烧碛中草。胡风吹沙度陇飞， 
陇头林木无北枝。将军阅兵青塞下，鸣鼓逢逢促猎围。 
天寒山路石断裂，白日不销帐上雪。乌孙国乱多降胡， 
诏使名王持汉节。年年征战不得闲，边人杀尽唯空山。古



   卷382_33 【董逃行】张籍 

洛阳城头火曈曈，乱兵烧我天子宫。宫城南面有深山， 
尽将老幼藏其间。重岩为屋橡为食，丁男夜行候消息。 
闻道官军犹掠人，旧里如今归未得。董逃行， 
汉家几时重太平。斋



   卷382_34 【少年行】张籍 

少年从猎出长杨，禁中新拜羽林郎。独对辇前射双虎， 
君王手赐黄金珰。日日斗鸡都市里，赢得宝刀重刻字。 
百里报仇夜出城，平明还在娼楼醉。遥闻虏到平陵下， 
不待诏书行上马。斩得名王献桂宫，封侯起第一日中。 
不为六郡良家子，百战始取边城功。知



   卷382_35 【白头吟】张籍 

请君膝上琴，弹我白头吟。忆昔君前娇笑语， 
两情宛转如萦素。宫中为我起高楼，更开花池种芳树。 
春天百草秋始衰，弃我不待白头时。罗襦玉珥色未暗， 
今朝已道不相宜。扬州青铜作明镜，暗中持照不见影。 
人心回互自无穷，眼前好恶那能定。君恩已去若再返， 
菖蒲花开月长满。主



   卷382_36 【将军行】张籍 

弹筝峡东有胡尘，天子择日拜将军。蓬莱殿前赐六纛， 
还领禁兵为部曲。当朝受诏不辞家，夜向咸阳原上宿。 
战车彭彭旌旗动，三十六军齐上陇。陇头战胜夜亦行， 
分兵处处收旧城。胡儿杀尽阴碛暮，扰扰唯有牛羊声。 
边人亲戚曾战没，今逐官军收旧骨。碛西行见万里空， 
幕府独奏将军功。斋



   卷382_37 【贾客乐】张籍 

金陵向西贾客多，船中生长乐风波。欲发移船近江口， 
船头祭神各浇酒。停杯共说远行期，入蜀经蛮谁别离。 
金多众中为上客，夜夜算缗眠独迟。秋江初月猩猩语， 
孤帆夜发潇湘渚。水工持楫防暗滩，直过山边及前侣。 
年年逐利西复东，姓名不在县籍中。农夫税多长辛苦， 
弃业长为贩宝翁。古



   卷382_38 【羁旅行】张籍 

远客出门行路难，停车敛策在门端。荒城无人霜满路， 
野火烧桥不得度。寒虫入窟鸟归巢，僮仆问我谁家去。 
行寻田头暝未息，双毂长辕碍荆棘。缘冈入涧投田家， 
主人舂米为夜食。晨鸡喔喔茅屋傍，行人起扫车上霜。 
旧山已别行已远，身计未成难复返。长安陌上相识稀， 
遥望天山白日晚。谁能听我辛苦行，为向君前歌一声。知



   卷382_39 【车遥遥】张籍 

征人遥遥出古城，双轮齐动驷马鸣。山川无处不归路， 
念君长作万里行。野田人稀秋草绿，日暮放马车中宿。 
惊麏游兔在我傍，独唱乡歌对僮仆。君家大宅凤城隅， 
年年道上随行车。愿为玉銮系华轼，终日有声在君侧。 
门前旧辙久已平，无由复得君消息。斋



   卷382_40 【妾薄命】张籍 

薄命妇，良家子，无事从军去万里。汉家天子平四夷， 
护羌都尉裹尸归。念君此行为死别，对君裁缝泉下衣。 
与君一日为夫妇，千年万岁亦相守。君爱龙城征战功， 
妾愿青楼歌乐同。人生各各有所欲，讵得将心入君腹。主



   卷382_41 【朱鹭】张籍 

翩翩兮朱鹭，来泛春塘栖绿树。羽毛如翦色如染， 
远飞欲下双翅敛。避人引子入深堑，动处水纹开滟滟。 
谁知豪家网尔躯，不如饮啄江海隅。主



   卷382_42 【远别离】张籍 

莲叶团团杏花拆，长江鲤鱼鬐鬣赤。念君少年弃亲戚， 
千里万里独为客。谁言远别心不易，天星坠地能为石。 
几时断得城南陌，勿使居人有行役。主



   卷382_43 【楚宫行】张籍 

章华宫中九月时，桂花半落红橘垂。江头骑火照辇道， 
君王夜从云梦归。霓旌凤盖到双阙，台上重重歌吹发。 
千门万户开相当，烛笼左右列成行。下辇更衣入洞房， 
洞房侍女尽焚香。玉阶罗幕微有霜，齐言此夕乐未央。 
玉酒湛湛盈华觞，丝竹次第鸣中堂。巴姬起舞向君王， 
回身垂手结明珰。愿君千年万年寿，朝出射麋夜饮酒。斋



   卷382_44 【江南行】张籍 

江南人家多橘树，吴姬舟上织白苎。土地卑湿饶虫蛇， 
连木为牌入江住。江村亥日长为市，落帆度桥来浦里。 
清莎覆城竹为屋，无井家家饮潮水。长干午日沽春酒， 
高高酒旗悬江口。娼楼两岸临水栅，夜唱竹枝留北客。 
江南风土欢乐多，悠悠处处尽经过。知



   卷382_45 【乌夜啼引】张籍 

秦乌啼哑哑，夜啼长安吏人家。吏人得罪囚在狱， 
倾家卖产将自赎。少妇起听夜啼乌，知是官家有赦书。 
下床心喜不重寐，未明上堂贺舅姑。少妇语啼乌， 
汝啼慎勿虚。借汝庭树作高巢，年年不令伤尔雏。古



   卷382_46 【促促词】张籍 

促促复促促，家贫夫妇欢不足。今年为人送租船， 
去年捕鱼在江边。家中姑老子复小，自执吴绡输税钱。 
家家桑麻满地黑，念君一身空努力。 
愿教牛蹄团团羊角直，君身常在应不得。斋



   卷382_47 【宛转行】张籍 

华屋重翠幄，绮席雕象床。远漏微更疏，薄衾中夜凉。 
炉气暗裴徊，寒灯背斜光。妍姿结宵态，寝臂幽梦长。 
宛转复宛转，忆君更未央。斋



   卷382_48 【短歌行】张籍 

青天荡荡高且虚，上有白日无根株。流光暂出还入地， 
使我年少不须臾。与君相逢勿寂寞，衰老不复如今乐。 
玉卮盛酒置君前，再拜愿君千万年。斋



   卷382_49 【山头鹿】张籍 

山头鹿，角芟芟，尾促促。贫儿多租输不足， 
夫死未葬儿在狱。早日熬熬蒸野冈，禾黍不收无狱粮。 
县家唯忧少军食，谁能令尔无死伤。斋



   卷382_50 【湘江曲】张籍 

湘水无潮秋水阔，湘中月落行人发。送人发，送人归， 
白蘋茫茫鹧鸪飞。古



   卷382_51 【楚妃怨】张籍 

梧桐叶下黄金井，横架辘轳牵素绠。
美人初起天未明，手拂银瓶秋水冷。



   卷382_52 【离宫怨】张籍 

高堂别馆连湘渚，长向春光开万户。
荆王去去不复来，宫中美人自歌舞。



   卷382_53 【成都曲】张籍 

锦江近西烟水绿，新雨山头荔枝熟。
万里桥边多酒家，游人爱向谁家宿。



   卷382_54 【寒塘曲】张籍 

寒塘沉沉柳叶疏，水暗人语惊栖凫。
舟中少年醉不起，持烛照水射游鱼。



   卷382_55 【春别曲】张籍 

长江春水绿堪染，莲叶出水大如钱。
江头橘树君自种，那不长系木兰船。



   卷382_56 【春堤曲】张籍 

野塘䴔䴖飞树头，绿蒲紫菱盖碧流。
狂客谁家爱云水，日日独来城下游。



   卷382_57 【乌栖曲】张籍 

西山作宫潮满池，宫鸟晓鸣茱萸枝。
吴姬采莲自唱曲，君王昨夜舟中宿。



   卷382_58 【雀飞多】张籍 

雀飞多，触网罗，网罗高树颠。汝飞蓬蒿下， 
勿复投身网罗间。粟积仓，禾在田。巢之雏，望其母来还。斋



   卷382_59 【泗水行】张籍 

泗水流急石纂纂，鲤鱼上下红尾短。春冰销散日华满， 
行舟往来浮桥断。城边鱼市人早行，水烟漠漠多棹声。古



   卷382_60 【废居行】张籍 

胡马崩腾满阡陌，都人避乱唯空宅。宅边青桑垂宛宛， 
野蚕食叶还成茧。黄雀衔草入燕窠，啧啧啾啾白日晚。 
去时禾黍埋地中，饥兵掘土翻重重。鸱枭养子庭树上， 
曲墙空屋多旋风。乱定几人还本土，唯有官家重作主。斋



   卷382_61 【寄菖蒲】张籍 

石上生菖蒲，一寸十二节。仙人劝我食，令我头青面如雪。 
逢人寄君一绛囊，书中不得传此方。君能来作栖霞侣， 
与君同入丹玄乡。斋



   卷382_62 【江村行】张籍 

南塘水深芦笋齐，下田种稻不作畦。耕场磷磷在水底， 
短衣半染芦中泥。田头刈莎结为屋，归来系牛还独宿。 
水淹手足尽有疮，山虻绕身飞飏飏。桑林椹黑蚕再眠， 
妇姑采桑不向田。江南热旱天气毒，雨中移秧颜色鲜。 
一年耕种长苦辛，田熟家家将赛神。知



   卷382_63 【樵客吟】张籍 

上山采樵选枯树，深处樵多出辛苦。秋来野火烧栎林， 
枝柯已枯堪采取。斧声坎坎在幽谷，采得齐梢青葛束。 
日西待伴同下山，竹担弯弯向身曲。共知路傍多虎窟， 
未出深林不敢歇。村西地暗狐兔行，稚子叫时相应声。 
采樵客，莫采松与柏。松柏生枝直且坚，与君作屋成家宅。斋



   卷382_64 【湖南曲】张籍 

潇湘多别离，风起芙蓉洲。江上人已远，夕阳满中流。 
鸳鸯东南飞，飞上青山头。古



   卷382_65 【春水曲】张籍 

鸭鸭，觜唼唼。青蒲生，春水狭。荡漾木兰船， 
中有双少年。少年醉，鸭不起。知



   卷382_66 【云童行】张籍 

云童童，白龙之尾垂江中。今年天旱不作雨， 
水足墙上有禾黍。主



   卷382_67 【新桃行】张籍 

桃生叶婆娑，枝叶四向多。高未出墙颠，蒿苋相凌摩。 
植之三年馀，今年初试花。秋来已成实，其阴良已嘉。 
青蝉不来鸣，安得迅羽过。常恶牵丝虫，蒙幂成网罗。 
顾托戏儿童，勿折吾柔柯。明年结其实，磊磊充汝家。知



   卷382_68 【忆远曲】张籍 

水上山沉沉，征途复绕林。途荒人行少，马迹犹可寻。 
雪中独立树，海口失侣禽。离忧如长线，千里萦我心。主



   卷382_69 【长塘湖】张籍 

长塘湖，一斛水中半斛鱼。大鱼如柳叶，小鱼如针锋， 
水浊谁能辨真龙。斋



   卷382_70 【废瑟词】张籍 

古瑟在匣谁复识，玉柱颠倒朱丝黑。千年曲谱不分明， 
乐府无人传正声。秋虫暗穿尘作色，腹中不辨工人名。 
几时天下复古乐，此瑟还奏云门曲。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十三 
 
   
　 
　

　
 　



   卷383_1 【野居】张籍 

贫贱易为适，荒郊亦安居。端坐无馀思，弥乐古人书。 
秋田多良苗，野水多游鱼。我无耒与网，安得充廪厨。 
寒天白日短，檐下暖我躯。四肢暂宽柔，中肠郁不舒。 
多病减志气，为客足忧虞。况复苦时节，览景独踟蹰。知



   卷383_2 【西州】张籍 

羌胡据西州，近甸无边城。山东收税租，养我防塞兵。 
胡骑来无时，居人常震惊。嗟我五陵间，农者罢耘耕。 
边头多杀伤，士卒难全形。郡县发丁役，丈夫各征行。 
生男不能养，惧身有姓名。良马不念秣，烈士不苟营。 
所愿除国难，再逢天下平。斋



   卷383_3 【杂怨】张籍 

切切重切切，秋风桂枝折。人当少年嫁，我当少年别。 
念君非征行，年年长远途。妾身甘独殁，高堂有舅姑。 
山川岂遥远，行人自不返。斋



   卷383_4 【惜花】张籍 

春潭足芳树，水清不如素。幽人爱华景，一一空山暮。 
月出潭气白，游鱼暗冲石。夜深春思多，酒醒山寂寂。古



   卷383_5 【三原李氏园宴集】张籍 

暮春天早热，邑居苦嚣烦。言从君子乐，乐彼李氏园。 
园中有草堂，池引泾水泉。开户西北望，远见嵯峨山。 
借问主人翁，北州佐戎轩。仆夫守旧宅，为客侍华筵。 
高怀有馀兴，竹树芳且鲜。倾我所持觞，尽日共留连。 
疏拙不偶俗，常喜形体闲。况来幽栖地，能不重叹言。主



   卷383_6 【沈千运旧居】张籍 

汝北君子宅，我来见颓墉。乱离子孙尽，地属邻里翁。 
土木被丘墟，谿路不连通。旧井蔓草合，牛羊坠其中。 
君辞天子书，放意任体躬。一生不自力，家与逆旅同。 
高议切星辰，馀声激喑聋。方将旌旧闾，百世可封崇。 
嗟其未积年，已为荒林丛。时岂无知音，不能崇此风。 
浩荡竟无睹，我将安所从。斋



   卷383_7 【赠别孟郊】张籍 

历历天上星，沉沉水中萍。幸当清秋夜，流影及微形。 
君生衰俗间，立身如礼经。纯诚发新文，独有金石声。 
才名振京国，归省东南行。停车楚城下，顾我不念程。 
宝镜曾坠水，不磨岂自明。苦节居贫贱，所知赖友生。 
欢会方别离，戚戚忧虑并。安得在一方，终老无送迎。知



   卷383_8 【卧疾】张籍 

身病多思虑，亦读神农经。空堂留灯烛，四壁青荧荧。 
羁旅随人欢，贫贱还自轻。今来问良医，乃知病所生。 
僮仆各忧愁，杵臼无停声。见我形憔悴，劝药语丁宁。 
春雨枕席冷，窗前新禽鸣。开门起无力，遥爱鸡犬行。 
服药察耳目，渐如醉者醒。顾非达性命，犹为忧患生。斋



   卷383_9 【别段生】张籍 

与子骨肉亲，愿言长相随。况离父母傍，从我学书诗。 
同在道路间，讲论亦未亏。为文于我前，日夕生光仪。 
行役多疾疚，赖此相扶持。贫贱事难拘，今日有别离。 
我去秦城中，子留汴水湄。离情两飘断，不异风中丝。 
幼年独为客，举动难得宜。努力自修励，常如见我时。 
送我登山冈，再拜问还期。还期在新年，勿怨欢会迟。古



   卷383_10 【哭于鹄】张籍 

青山无逸人，忽觉大国贫。良玉沉幽泉，名为天下珍。 
野性疏时俗，再拜乃从军。气高终不合，去如镜上尘。 
我初有章句，相合者唯君。今来吊嗣子，对陇烧新文。 
耕者废其耜，爨者绝其薪。苟无新衣裳，曷用光我身。 
奠酒徒拜手，哀怀安能陈。徒保金石韵，千载人所闻。主



   卷383_11 【南归】张籍 

促促念道路，四支不常宁。行车未及家，天外非尽程。 
骨肉待我欢，乡里望我荣。岂知东与西，憔悴竟无成。 
人言苦夜长，穷者不念明。惧离其寝寐，百忧伤性灵。 
世道多险薄，相劝毕中诚。远游无知音，不如商贾行。 
达人有常志，愚夫劳所营。旧山行去远，言归乐此生。古



   卷383_12 【惜花】张籍 

濛濛庭树花，坠地无颜色。日暮东风起，飘扬玉阶侧。 
残蕊在犹稀，青条耸复直。为君结芳实，令君勿叹息。知



   卷383_13 【奉和舍人叔直省时思琴】张籍 

蔼蔼紫薇直，秋意深无穷。滴沥仙阁漏，肃穆禁池风。 
竹月泛凉影，萱露澹幽丛。地清物态胜，宵闲琴思通。 
时属雅音际，迥凝虚抱中。达人掌枢近，常与隐默同。知



   卷383_14 【离妇】张籍 

十载来夫家，闺门无瑕疵。薄命不生子，古制有分离。 
托身言同穴，今日事乖违。念君终弃捐，谁能强在兹。 
堂上谢姑嫜，长跪请离辞。姑嫜见我往，将决复沉疑。 
与我古时钏，留我嫁时衣。高堂拊我身，哭我于路陲。 
昔日初为妇，当君贫贱时。昼夜常纺织，不得事蛾眉。 
辛勤积黄金，济君寒与饥。洛阳买大宅，邯郸买侍儿。 
夫婿乘龙马，出入有光仪。将为富家妇，永为子孙资。 
谁谓出君门，一身上车归。有子未必荣，无子坐生悲。 
为人莫作女，作女实难为。斋



   卷383_15 【怀别】张籍 

仆人驱行轩，低昂出我门。离堂无留客，席上唯琴樽。 
古道随水曲，悠悠绕荒村。远程未奄息，别念在朝昏。 
端居愁岁永，独此留清景。岂无经过人，寻叹门巷静。 
君如天上雨，我如屋下井。无因同波流，愿作形与影。主



   卷383_16 【学仙】张籍 

楼观开朱门，树木连房廊。中有学仙人，少年休谷粮。 
高冠如芙蓉，霞月披衣裳。六时朝上清，佩玉纷锵锵。 
自言天老书，秘覆云锦囊。百年度一人，妄泄有灾殃。 
每占有仙相，然后传此方。先生坐中堂，弟子跪四厢。 
金刀截身发，结誓焚灵香。弟子得其诀，清斋入空房。 
守神保元气，动息随天罡。炉烧丹砂尽，昼夜候火光。 
药成既服食，计日乘鸾凰。虚空无灵应，终岁安所望。 
勤劳不能成，疑虑积心肠。虚羸生疾疹，寿命多夭伤。 
身殁惧人见，夜埋山谷傍。求道慕灵异，不如守寻常。 
先王知其非，戒之在国章。斋



   卷383_17 【夜怀】张籍 

穷居积远念，转转迷所归。幽蕙零落色，暗萤参差飞。 
病生秋风簟，泪堕月明衣。无愁坐寂寞，重使奏清徽。古



   卷383_18 【城南】张籍 

漾漾南涧水，来作曲池流。言寻参差岛，晓榜轻盈舟。 
万绕不再止，千寻尽孤幽。藻涩讶人重，萍分指鱼游。 
繁苗毯下垂，密箭翻回輈。曝鳖乱自坠，阴藤斜相钩。 
卧蒋黑米吐，翻芰紫角稠。桥低竞俯偻，亭近闲夷犹。 
目为逐胜朗，手因掇芳柔。渐喜游来极，忽疑归无由。 
气状虽可览，纤微谅难搜。未听主人赏，徒爱清华秋。知



   卷383_19 【怀友】张籍 

人生有行役，谁能如草木。别离感中怀，乃为我桎梏。 
百年受命短，光景良不足。念我别离者，愿怀日月促。 
平地施道路，车马往不复。空知为良田，秋望禾黍熟。 
端居无俦侣，日夜祷耳目。立身难自觉，常恐忧与辱。 
穷贱无闲暇，疾痛多嗜欲。我思携手人，逍遥任心腹。斋



   卷383_20 【寄别者】张籍 

寒天正飞雪，行人心切切。同为万里客，中路忽离别。 
别君汾水东，望君汾水西。积雪无平冈，空山无人蹊。 
羸马时倚辕，行行未遑食。下车劝僮仆，相顾莫叹息。 
讵知佳期隔，离念终无极。主



   卷383_21 【献从兄】张籍 

悠悠旱天云，不远如飞尘。贤达失其所，沉飘同众人。 
擢秀登王畿，出为良使宾。名高满朝野，幼贱谁不闻。 
一朝遇谗邪，流窜八九春。诏书近迁移，组绶未及身。 
冬井无寒冰，玉润难为焚。虚怀日迢遥，荣辱常保纯。 
我念出游时，勿吟康乐文。愿言灵溪期，聊欲相依因。古



   卷383_22 【寄韩愈】张籍 

野馆非我室，新居未能安。读书避尘杂，方觉此地闲。 
过郭多园墟，桑果相接连。独游竟寂寞，如寄空云山。 
夏景常昼毒，密林无鸣蝉。临溪一盥濯，清去肢体烦。 
出林望曾城，君子在其间。戎府草章记，阻我此游盘。 
忆昔西潭时，并持钓鱼竿。共忻得鲂鲤，烹鲙于我前。 
几朝还复来，叹息时独言。知



   卷383_23 【赠姚怤】张籍 

漏天日无光，泽土松不长。君今职下位，志气安得扬。 
白发文思壮，才为国贤良。无人识高韵，荐于天子傍。 
况我愚朴姿，强趋利名场。远同干贵人，身举固难彰。 
昔逢汴水滨，今会习池阳。岂无再来期，顾恐非此方。 
愿为石中泉，不为瓦上霜。离别勿复道，所贵不相忘。斋



   卷383_24 【病中寄白学士拾遗】张籍 

秋亭病客眠，庭树满枝蝉。凉风绕砌起，斜影入床前。 
梨晚渐红坠，菊寒无黄鲜。倦游寂寞日，感叹蹉跎年。 
尘欢久消委，华念独迎延。自寓城阙下，识君弟事焉。 
君为天子识，我方沉病缠。无因会同语，悄悄中怀煎。主



   卷383_25 【雨中寄元宗简】张籍 

秋堂羸病起，盥漱风雨朝。竹影冷疏涩，榆叶暗飘萧。 
街径多坠果，墙隅有蜕蜩。延瞻游步阻，独坐闲思饶。 
君居应如此，恨言相去遥。主



   卷383_26 【野寺后池寄友】张籍 

佛寺连野水，池幽夏景清。繁木荫芙蕖，时有水禽鸣。 
通溪岸暂断，分渚流复萦。伴僧钟磬罢，月来池上明。 
友人竟不至，东北见高城。独游自寂寞，况此恨盈盈。主



   卷383_27 【董公诗】张籍 

谁主东诸侯，元臣陇西公。旌节居汴水，四方皆承风。 
在朝四十年，天下诵其功。相我明天子，政成如太宗。 
东方有艰难，公乃出临戎。单车入危城，慈惠安群凶。 
公谓其党言，汝材甚骁雄。为我帐下士，出入卫我躬。 
汝息为我子，汝亲我为翁。众皆相顾泣，无不和且恭。 
其父教子义，其妻勉夫忠。不自以为资，奉上但颙颙。 
公衣无文采，公食少肥浓。所忧在万人，人实我宁空。 
轻刑宽其政，薄赋弛租庸。四郡三十城，不知岁饥凶。 
天子临朝喜，元老留在东。今闻扬盛德，就安我大邦。 
百辟贺明主，皇风恩赐重。朝廷有大事，就决其所从。 
海内既无虞，君臣方肃雍。端居任僚属，宴语常从容。 
翩翩者苍乌，来巢于林丛。甘瓜生场圃，一蒂实连中。 
田有嘉谷陇，异亩穗亦同。贤人佐圣人，德与神明通。 
感应我淳化，生瑞我地中。昔者此州人，但矜马与弓。 
今公施德礼，自然威武崇。公其共百年，受禄将无穷。主



   卷383_28 【祭退之】张籍 

呜呼吏部公，其道诚巍昂。生为大贤姿，天使光我唐。 
德义动鬼神，鉴用不可详。独得雄直气，发为古文章。 
学无不该贯，吏治得其方。三次论诤退，其志亦刚强。 
再使平山东，不言所谋臧。荐待皆寒羸，但取其才良。 
亲朋有孤稚，婚姻有办营。如彼天有斗，人可为信常。 
如彼岁有春，物宜得华昌。哀哉未申施，中年遽殂丧。 
朝野良共哀，矧于知旧肠。籍在江湖间，独以道自将。 
学诗为众体，久乃溢笈囊。略无相知人，黯如雾中行。 
北游偶逢公，盛语相称明。名因天下闻，传者入歌声。 
公领试士司，首荐到上京。一来遂登科，不见苦贡场。 
观我性朴直，乃言及平生。由兹类朋党，骨肉无以当。 
坐令其子拜，常呼幼时名。追招不隔日，继践公之堂。 
出则连辔驰，寝则对榻床。搜穷古今书，事事相酌量。 
有花必同寻，有月必同望。为文先见草，酿熟偕共觞。 
新果及异鲑，无不相待尝。到今三十年，曾不少异更。 
公文为时师，我亦有微声。而后之学者，或号为韩张。 
我官麟台中，公为大司成。念此委末秩，不能力自扬。 
特状为博士，始获升朝行。未几享其资，遂忝南宫郎。 
是事赖拯扶，如屋有栋梁。去夏公请告，养疾城南庄。 
籍时官休罢，两月同游翔。黄子陂岸曲，地旷气色清。 
新池四平涨，中有蒲荇香。北台临稻畴，茂柳多阴凉。 
板亭坐垂钓，烦苦稍已平。共爱池上佳，联句舒遐情。 
偶有贾秀才，来兹亦同并。移船入南溪，东西纵篙撑。 
划波激船舷，前后飞鸥鶬。回入潭濑下，网截鲤与鲂。 
踏沙掇水蔬，树下烝新粳。日来相与嬉，不知暑日长。 
柴翁携童儿，聚观于岸傍。月中登高滩，星汉交垂芒。 
钓车掷长线，有获齐欢惊。夜阑乘马归，衣上草露光。 
公为游谿诗，唱咏多慨慷。自期此可老，结社于其乡。 
籍受新官诏，拜恩当入城。公因同归还，居处隔一坊。 
中秋十六夜，魄圆天差晴。公既相邀留，坐语于阶楹。 
乃出二侍女，合弹琵琶筝。临风听繁丝，忽遽闻再更。 
顾我数来过，是夜凉难忘。公疾浸日加，孺人视药汤。 
来候不得宿，出门每回遑。自是将重危，车马候纵横。 
门仆皆逆遣，独我到寝房。公有旷达识，生死为一纲。 
及当临终晨，意色亦不荒。赠我珍重言，傲然委衾裳。 
公比欲为书，遗约有修章。令我署其末，以为后事程。 
家人号于前，其书不果成。子符奉其言，甚于亲使令。 
鲁论未讫注，手迹今微茫。新亭成未登，闭在庄西厢。 
书札与诗文，重叠我笥盈。顷息万事尽，肠情多摧伤。 
旧茔盟津北，野窆动鼓钲。柳车一出门，终天无回箱。 
籍贫无赠赀，曷用申哀诚。衣器陈下帐，醪饵奠堂皇。 
明灵庶鉴知，仿佛斯来飨。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十四 
 
   
　 
　

　
 　



   卷384_1 【蓟北旅思（一作送远人）】张籍 

日日望乡国，空歌白苎词。长因送人处，忆得别家时。 
失意还独语，多愁只自知。客亭门外柳，折尽向南枝。斋



   卷384_2 【江南春】张籍 

江南杨柳春，日暖地无尘。渡口过新雨，夜来生白蘋。 
晴沙鸣乳燕，芳树醉游人。向晚青山下，谁家祭水神。古



   卷384_3 【西楼望月】张籍 

城西楼上月，复是雪晴时。寒夜共来望，思乡独下迟。 
幽光落水堑，净色在霜枝。明日千里去，此中还别离。知



   卷384_4 【别鹤】张籍 

双鹤出云谿，分飞各自迷。空巢在松顶，折羽落红泥。 
寻水终不饮，逢林亦未栖。别离应易老，万里雨凄凄。主



   卷384_5 【江陵孝女】张籍 

孝女独垂发，少年唯一身。无家空托墓，主祭不从人。 
相吊有行客，起庐无旧邻。江头闻哭处，寂寂楚花春。斋



   卷384_6 【山中古祠】张籍 

春草空祠墓，荒林唯鸟飞。记年碑石在，经乱祭人稀。 
野鼠缘朱帐，阴尘盖画衣。近门潭水黑，时见宿龙归。古



   卷384_7 【渔阳将】张籍 

塞深沙草白，都护领燕兵。放火烧奚帐，分旗筑汉城。 
下营看岭势，寻雪觉人行。更向桑干北，擒生问碛名。知



   卷384_8 【听夜泉】张籍 

细泉深处落，夜久渐闻声。独起出门听，欲寻当涧行。 
还疑隔林远，复畏有风生。月下长来此，无人亦到明。主



   卷384_9 【送南迁客】张籍 

去去远迁客，瘴中衰病身。青山无限路，白首不归人。 
海国战骑象，蛮州市用银。一家分几处，谁见日南春。斋



   卷384_10 【蓟北春怀】张籍 

渺渺水云外，别来音信稀。因逢过江使，却寄在家衣。 
问路更愁远，逢人空说归。今朝蓟城北，又见塞鸿飞。古



   卷384_11 【思远人（一作寄远客）】张籍 

野桥春水清，桥上送君行。去去人应老，年年草自生。 
出门看远道，无信向边城。杨柳别离处，秋蝉今复鸣。知



   卷384_12 【赠同溪客】张籍 

幽居得相近，烟景每寥寥。共伐临谿树，因为过水桥。 
自教青鹤舞，分采紫芝苗。更爱南峰住，寻君路恐遥。主



   卷384_13 【望行人（一作秋闺）】张籍 

秋风窗下起，旅雁向南飞。日日出门望，家家行客归。 
无因见边使，空待寄寒衣。独倚青楼暮，烟深鸟雀稀。斋



   卷384_14 【送宫人入道】张籍 

旧宠昭阳里，寻仙此最稀。名初出宫籍，身未称霞衣。 
已别歌舞贵，长随鸾鹤飞。中官看入洞，空驾玉轮归。古



   卷384_15 【送越客】张籍 

见说孤帆去，东南到会稽。春云剡溪口，残月镜湖西。 
水鹤沙边立，山鼯竹里啼。谢家曾住处，烟洞入应迷。知



   卷384_16 【赠辟谷者】张籍 

学得餐霞法，逢人与小还。身轻曾试鹤，力弱未离山。 
无食犬犹在，不耕牛自闲。朝朝空漱水，叩齿草堂间。主



   卷384_17 【思江南旧游】张籍 

江皋三月时，花发石楠枝。归客应无数，春山自不知。 
独行愁道远，回信畏家移。杨柳东西渡，茫茫欲问谁。斋



   卷384_18 【夜到渔家（一作宿渔家）】张籍 

渔家在江口，潮水入柴扉。行客欲投宿，主人犹未归。 
竹深村路远，月出钓船稀。遥见寻沙岸，春风动草衣。古



   卷384_19 【送远使】张籍 

扬旌过陇头，陇水向西流。塞路依山远，戍城逢笛秋。 
寒沙阴漫漫，疲马去悠悠。为问征行将，谁封定远侯。知



   卷384_20 【不食姑（一作赠山中女道士）】张籍 

几年山里住，已作绿毛身。护气常稀语，存思自见神。 
养龟同不食，留药任生尘。要问西王母，仙中第几人。主



   卷384_21 【古苑杏花】张籍 

废苑杏花在，行人愁到时。独开新堑底，半露旧烧枝。 
晚色连荒辙，低阴覆折碑。茫茫古陵下，春尽又谁知。斋



   卷384_22 【送流人】张籍 

独向长城北，黄云暗塞天。流名属边将，旧业作公田。 
拥雪添军垒，收冰当井泉。知君住应老，须记别乡年。古



   卷384_23 【宿临江驿（一作宿江上，一作宿溪中驿）】张籍 

楚驿南渡口，夜深来客稀。月明见潮上，江静觉鸥飞。 
旅宿今已远，此行殊未归。离家久无信，又听捣寒衣。知



   卷384_24 【送蛮客】张籍 

借问炎州客，天南几日行。江连恶谿路，山绕夜郎城。 
柳叶瘴云湿，桂丛蛮鸟声。知君却回日，记得海花名。主



   卷384_25 【襄国别友】张籍 

晓色荒城下，相看秋草时。独游无定计，不欲道来期。 
别处去家远，愁中驱马迟。归人渡烟水，遥映野棠枝。斋



   卷384_26 【送远客】张籍 

南原相送处，秋水草还生。同作忆乡客，如今分路行。 
因谁寄归信，渐远问前程。明日重阳节，无人上古城。古



   卷384_27 【山中赠日南僧】张籍 

独向双峰老，松门闭两崖。翻经上蕉叶，挂衲落藤花。 
甃石新开井，穿林自种茶。时逢海南客，蛮语问谁家。知



   卷384_28 【征西将】张籍 

黄沙北风起，半夜又翻营。战马雪中宿，探人冰上行。 
深山旗未展，阴碛鼓无声。几道征西将，同收碎叶城。主



   卷384_29 【寄友人】张籍 

忆在江南日，同游三月时。采茶寻远涧，斗鸭向春池。 
送客沙头宿，招僧竹里棋。如今各千里，无计得相随。斋



   卷384_30 【送防秋将】张籍 

白首征西将，犹能射戟支。元戎选部曲，军吏换旌旗。 
逐虏招降远，开边旧垒移。重收陇外地，应似汉家时。古



   卷384_31 【律僧】张籍 

苦行长不出，清羸最少年。持斋唯一食，讲律岂曾眠。 
避草每移径，滤虫还入泉。从来天竺法，到此几人传。知



   卷384_32 【山中秋夜】张籍 

寂寂山景静，幽人归去迟。横琴当月下，压酒及花时。 
冷露湿茆屋，暗泉冲竹篱。西峰采药伴，此夕恨无期。主



   卷384_33 【送南客】张籍 

行路雨修修，青山尽海头。天涯人去远，岭北水空流。 
夜市连铜柱，巢居属象州。来时旧相识，谁向日南游。斋



   卷384_34 【宿江店】张籍 

野店临西浦，门前有橘花。停灯待贾客，卖酒与渔家。 
夜静江水白，路回山月斜。闲寻泊船处，潮落见平沙。古



   卷384_35 【岭表逢故人】张籍 

过岭万馀里，旅游经此稀。相逢去家远，共说几时归。 
海上见花发，瘴中唯鸟飞。炎州望乡伴，自识北人衣。知



   卷384_36 【出塞（一作塞上曲）】张籍 

秋塞雪初下，将军远出师。分营长记火，放马不收旗。 
月冷边帐湿，沙昏夜探迟。征人皆白首，谁见灭胡时。主



   卷384_37 【寄紫阁隐者】张籍 

紫阁气沉沉，先生住处深。有人时得见，无路可相寻。 
夜鹿伴茅屋，秋猿守栗林。唯应采灵药，更不别营心。斋



   卷384_38 【夜宿黑灶溪】张籍 

夜到碧溪里，无人秋月明。逢幽更移宿，取伴亦探行。 
花下红泉色，云西乳鹤声。明朝记归处，石上自书名。古



   卷384_39 【古树】张籍 

古树枝柯少，枯来复几春。露根堪系马，空腹定藏人。 
蠹节莓苔老，烧痕霹雳新。若当江浦上，行客祭为神。知



   卷384_40 【送徐先生归蜀】张籍 

日暮远归处，云间仙观钟。唯持青玉牒，独立碧鸡峰。 
阴涧长收乳，寒泉旧养龙。几时因卖药，得向海边逢。主



   卷384_41 【隐者】张籍 

先生已得道，市井亦容身。救病自行药，得钱多与人。 
问年长不定，传法又非真。每见邻家说，时闻使鬼神。斋



   卷384_42 【送友人归山】张籍 

出山成北首，重去结茅庐。移石修废井，扫龛盛旧书。 
开田留杏树，分洞与僧居。长在幽峰里，樵人见亦疏。古



   卷384_43 【霅溪西亭晚望（一作霅溪远望）】张籍 

霅水碧悠悠，西亭柳岸头。夕阴生远岫，斜照逐回流。 
此地动归思，逢人方倦游。吴兴耆旧尽，空见白蘋洲。知



   卷384_44 【哭山中友人】张籍 

入云遥便哭，山友隔今生。绕墓招魂魄，镌岩记姓名。 
犬因无主善，鹤为见人鸣。长说能尸解，多应别路行。主



   卷384_45 【答僧拄杖】张籍 

灵藤为拄杖，白净色如银。得自高僧手，将扶病客身。 
春游不骑马，夜会亦呈人。持此归山去，深宜戴角巾。斋



   卷384_46 【灵都观李道士】张籍 

仙观雨来静，绕房琼草春。素书天上字，花洞古时人。 
泥灶煮灵液，扫坛朝玉真。几回游阆苑，青节亦随身。古



   卷384_47 【送韦评事归华阴】张籍 

三峰西面住，出见世人稀。老大谁相识，恓惶又独归。 
扫窗秋菌落，开箧夜蛾飞。若向云中伴，还应着褐衣。知



   卷384_48 【送闽僧】张籍 

几夏京城住，今朝独远归。修行四分律，护净七条衣。 
谿寺黄橙熟，沙田紫芋肥。九龙潭上路，同去客应稀。主



   卷384_49 【送海南客归旧岛】张籍 

海上去应远，蛮家云岛孤。竹船来桂浦，山市卖鱼须。 
入国自献宝，逢人多赠珠。却归春洞口，斩象祭天吴。斋



   卷384_50 【登咸阳北寺楼（一作登感化寺楼）】张籍 

高秋原上寺，下马一登临。渭水西来直，秦山南向深。 
旧宫人不住，荒碣路难寻。日暮凉风起，萧条多远心。古



   卷384_51 【送新罗使】张籍 

万里为朝使，离家今几年。应知旧行路，却上远归船。 
夜泊避蛟窟，朝炊求岛泉。悠悠到乡国，远望海西天。知



   卷384_52 【宿广德寺寄从舅】张籍 

古寺客堂空，开帘四面风。移床动栖鹤，停烛聚飞虫。 
闲卧逐凉处，远愁生静中。林西微月色，思与宁家同。主



   卷384_53 【宿邯郸馆寄马磁州（一作宿邯郸寄磁州友人）】张籍 

孤客到空馆，夜寒愁卧迟。虽沽主人酒，不似在家时。 
几宿得欢笑，如今成别离。明朝行更远，回望隔山陂。斋



   卷384_54 【舟行寄李湖州】张籍 

客愁无次第，川路重辛勤。藻密行舟涩，湾多转楫频。 
薄游空感惠，失计自怜贫。赖有汀洲句，时时慰远人。古



   卷384_55 【送闲师归江南】张籍 

遍住江南寺，随缘到上京。多生修律业，外学得诗名。 
讲殿偏追入，斋家别请行。青枫乡路远，几日尽归程。知



   卷384_56 【游襄阳山寺】张籍 

秋色江边路，烟霞若有期。寺贫无利施，僧老足慈悲。 
薜荔侵禅窟，虾蟆占浴池。闲游殊未遍，即是下山时。主



   卷384_57 【登城寄王秘书建】张籍 

闻君鹤岭住，西望日依依。远客偏相忆，登城独不归。 
十年为道侣，几处共柴扉。今日烟霞外，人间得见稀。斋



   卷384_58 【送从弟戴玄往苏州】张籍 

杨柳阊门路，悠悠水岸斜。乘舟向山寺，着屐到渔家。 
夜月红柑树，秋风白藕花。江天诗景好，回日莫令赊。古



   卷384_59 【送朱庆馀及第归越】张籍 

东南归路远，几日到乡中。有寺山皆遍，无家水不通。 
湖声莲叶雨，野气稻花风。州县知名久，争邀与客同。知



   卷384_60 【过贾岛野居】张籍 

青门坊外住，行坐见南山。此地去人远，知君终日闲。 
蛙声篱落下，草色户庭间。好是经过处，唯愁暮独还。主



   卷384_61 【酬韩庶子】张籍 

西街幽僻处，正与懒相宜。寻寺独行远，借书常送迟。 
家贫无易事，身病足闲时。寂寞谁相问，只应君自知。斋



   卷384_62 【赠姚合少府】张籍 

病来辞赤县，案上有丹经。为客烧茶灶，教儿扫竹亭。 
诗成添旧卷，酒尽卧空瓶。阙下今遗逸，谁瞻隐士星。古



   卷384_63 【送僧游五台兼谒李司空（作送颢法师往太原兼谒李司空）】张籍 

远去见双节，因行上五台。化楼侵晓出，雪路向春开。 
边寺连峰去，胡儿听法来。定知巡礼后，解夏始应回。知



   卷384_64 【送郑秀才归宁】张籍 

桂楫彩为衣，行当令节归。夕潮迷浦远，昼雨见人稀。 
野芰到时熟，江鸥泊处飞。离琴一奏罢，山雨霭馀晖。主



   卷384_65 【送李评事游越】张籍 

未习风尘事，初为吴越游。露沾湖草晚，日照海山秋。 
梅市门何在，兰亭水尚流。西陵待潮处，知汝不胜愁。斋



   卷384_66 【夏日闲居】张籍 

无事门多闭，偏知夏日长。早蝉声寂寞，新竹气清凉。 
闲对临书案，看移晒药床。自怜归未得，犹寄在班行。古



   卷384_67 【闲居】张籍 

东城南陌尘，紫幰与朱轮。尽说无多事，能闲有几人。 
唯教推甲子，不信守庚申。谁见衡门里，终朝自在贫。知



   卷384_68 【寄昭应王中丞】张籍 

借得街西宅，开门渭水头。长贫唯要健，渐老不禁愁。 
独凭藤书案，空悬竹酒钩。春风石瓮寺，作意共君游。主



   卷384_69 【酬孙洛阳】张籍 

家贫相远住，斋馆入时稀。独坐看书卷，闲行著褐衣。 
早蝉庭笋老，新雨径莎肥。各离争名地，无人见是非。斋



   卷384_70 【送人任济阴（一作送人往济南）】张籍 

黄绶在腰下，知君非旅行。将书报旧里，留褐与诸生。 
赠别尽沽酒，惜欢多出城。春风济水上，候吏听车声。古



   卷384_71 【晚春过崔驸马东园】张籍 

闲园多好风，不意在街东。早早诗名远，长长酒性同。 
竹香新雨后，莺语落花中。莫遣经过少，年光渐觉空。知



   卷384_72 【夏日闲居】张籍 

多病逢迎少，闲居又一年。药看辰日合，茶过卯时煎。 
草长晴来地，虫飞晚后天。此时幽梦远，不觉到山边。主



   卷384_73 【晚秋闲居】张籍 

独坐高秋晚，萧条足远思。家贫常畏客，身老转怜儿。 
万种尽闲事，一生能几时。从来疏懒性，应只有僧知。斋



   卷384_74 【和陆司业习静寄所知】张籍 

幽室独焚香，清晨下未央。山开登竹阁，僧到出茶床。 
收拾新琴谱，封题旧药方。逍遥无别事，不似在班行。古



   卷384_75 【酬韩祭酒雨中见寄】张籍 

雨中愁不出，阴黑尽连宵。屋湿唯添漏，泥深未放朝。 
无刍怜马瘦，少食信儿娇。闻道韩夫子，还同此寂寥。知



   卷384_76 【和裴仆射移官言志（一作和裴仆射寄韩侍郎）】张籍 

身在勤劳地，常思放旷时。功成归圣主，位重委群司。 
看垒台边石，闲吟箧里诗。苍生正瞻望，难与故山期。主



   卷384_77 【酬白二十二舍人早春曲江见招】张籍 

曲江冰欲尽，风日已恬和。柳色看犹浅，泉声觉渐多。 
紫蒲生湿岸，青鸭戏新波。仙掖高情客，相招共一过。斋



   卷384_78 【和裴仆射朝回寄韩吏部】张籍 

独爱南关里，山晴竹杪风。从容朝早退，萧洒客常通。 
案曲新亭上，移花远寺中。唯应有吏部，诗酒每相同。古



   卷384_79 【春日李舍人宅见两省诸公唱和，因书情即事】张籍 

又见帝城里，东风天气和。官闲人事少，年长道情多。 
紫掖发章句，青闱更咏歌。谁知余寂寞，终日断经过。知



   卷384_80 【和李仆射秋日病中作】张籍 

由来病根浅，易见药功成。晓日杵臼静，凉风衣服轻。 
犹疑少气力，渐觉有心情。独倚红藤杖，时时阶上行。主



   卷384_81 【早春病中】张籍 

羸病及年初，心情不自如。多申请假牒，只送贺官书。 
幽径独行步，白头长懒梳。更怜晴日色，渐渐暖贫居。斋



   卷384_82 【送严大夫之桂州】张籍 

旌旆过湘潭，幽奇得遍探。莎城百越北，行路九疑南。 
有地多生桂，无时不养蚕。听歌疑似曲，风俗自相谙。古



   卷384_83 【咏怀】张籍 

老去多悲事，非唯见二毛。眼昏书字大，耳重觉声高。 
望月偏增思，寻山易发劳。都无作官意，赖得在闲曹。知



   卷384_84 【使至蓝谿驿，寄太常王丞】张籍 

独上七盘去，峰峦转转稠。云中迷象鼻，雨里下筝头。 
水没荒桥路，鸦啼古驿楼。君今在城阙，肯见此中愁。主



   卷384_85 【留别江陵王少府】张籍 

迢迢山上路，病客独行迟。况此分手处，当君失意时。 
寒林远路驿，晚烧过荒陂。别后空回首，相逢未有期。斋



   卷384_86 【赠海东僧】张籍 

别家行万里，自说过扶馀。学得中州语，能为外国书。 
与医收海藻，持咒取龙鱼。更问同来伴，天台几处居。古



   卷384_87 【寄汉阳故人】张籍 

知君汉阳住，烟树远重重。归使雨中发，寄书灯下封。 
同时买江坞，今日别云松。欲问新移处，青萝最北峰。知



   卷384_88 【送安西将】张籍 

万里海西路，茫茫边草秋。计程沙塞口，望伴驿峰头。 
雪暗非时宿，沙深独去愁。塞乡人易老，莫住近蕃州。主



   卷384_89 【题李山人幽居】张籍 

襄阳南郭外，茅屋一书生。无事焚香坐，有时寻竹行。 
画苔藤杖细，踏石笋鞋轻。应笑风尘客，区区逐世名。斋



   卷384_90 【早春闲游】张籍 

年长身多病，独宜作冷官。从来闲坐惯，渐觉出门难。 
树影新犹薄，池光晚尚寒。遥闻有花发，骑马暂行看。古



   卷384_91 【赠太常王建藤杖笋鞋】张籍 

蛮藤剪为杖，楚笋结成鞋。称与诗人用，堪随礼寺斋。 
寻花入幽径，步日下寒阶。以此持相赠，君应惬素怀。知



   卷384_92 【和周赞善闻子规】张籍 

秦城啼楚鸟，远思更纷纷。况是街西夜，偏当雨里闻。 
应投最高树，似隔数重云。此处谁能听，遥知独有君。主



   卷384_93 【送李骑曹灵州归觐】张籍 

翩翩出上京，几日到边城。渐觉风沙起，还将弓箭行。 
席箕侵路暗，野马见人惊。军府知归庆，应教数骑迎。斋



   卷384_94 【寒食夜寄姚侍郎】张籍 

贫官多寂寞，不异野人居。作酒和山药，教儿写道书。 
五湖归去远，百事病来疏。况忆同怀者，寒庭月上初。古



   卷384_95 【题清彻上人院】张籍 

古寺临坛久，松间别起堂。看添浴佛水，自合读经香。 
爱养无家客，多传得效方。过斋长不出，坐卧一绳床。知



   卷384_96 【寄灵一上人初归云门寺】张籍 

寒山白云里，法侣自招携。竹径通城下，松门隔水西。 
方同沃洲去，不作武陵迷。仿佛遥看处，秋风是会稽。主



   卷384_97 【和裴司空即事通简旧僚】张籍 

肃肃上台坐，四方皆仰风。当朝奉明政，早日立元功。 
独对赤墀下，密宣黄阁中。犹闻动高韵，思与旧僚同。斋



   卷384_98 【使回留别襄阳李司空】张籍 

江亭寒日晚，弦管有离声。从此一筵别，独为千里行。 
迟迟恋恩德，役役限公程。回首吟新句，霜云满楚城。古



   卷384_99 【和户部令狐尚书喜裴司空见招看雪】张籍 

南园新覆雪，上宰晓来看。谁共登春榭，唯闻有地官。 
色连山远静，气与竹偏寒。高韵更相应，宁同歌吹欢。知



   卷384_100 【和裴司空以诗请刑部白侍郎双鹤】张籍 

皎皎仙家鹤，远留闲宅中。徘徊幽树月，嘹唳小亭风。 
丞相西园好，池塘野水通。欲将来放此，赏望与宾同。主



   卷384_101 【同锦州胡郎中清明日对雨西亭宴】张籍 

郡内开新火，高斋雨气清。惜花邀客赏，劝酒促歌声。 
共醉移芳席，留欢闭暮城。政闲方宴语，琴筑任遥情。斋



   卷384_102 【庄陵挽歌词三首】张籍 

白日已昭昭，干戈亦渐消。迎师亲出道，从谏早临朝。 
佞幸威权薄，忠良宠锡饶。丘陵今一变，无复白云谣。古

观风欲巡洛，习战亦开池。始改三年政，旋闻七月期。 
陵分内外使，官具吉凶仪。渭北新园路，箫笳远更悲。主

晓日龙车动，秋风阊阖开。行帷六宫出，执绋万方来。 
惨惨郊原暮，迟迟挽唱哀。空山烟雨夕，新陌绕陵台。古



   卷384_103 【和左司元郎中秋居十首】张籍 

选得闲坊住，秋来草树肥。风前卷筒簟，雨里脱荷衣。 
野客留方去，山童取药归。非因入朝省，过此出门稀。知

有地唯栽竹，无池亦养鹅。学书求墨迹，酿酒爱朝和。 
古镜铭文浅，神方谜语多。居贫闲自乐，豪客莫相过。斋

闲来松菊地，未省有埃尘。直去多将药，朝回不访人。 
见僧收酒器，迎客换纱巾。更恐登清要，难成自在身。知

自知清静好，不要问时豪。就石安琴枕，穿松压酒槽。 
山晴因月甚，诗语入秋高。身外无馀事，唯应笔砚劳。斋

闲堂新扫洒，称是早秋天。书客多呈帖，琴僧与合弦。 
莎台乘晚上，竹院就凉眠。终日无忙事，还应似得仙。知

醉倚斑藤杖，闲眠瘿木床。案头行气诀，炉里降真香。 
尚俭经营少，居闲意思长。秋茶莫夜饮，新自作松浆。斋

每忆旧山居，新教上墨图。晚花回地种，好酒问人沽。 
夜后开朝簿，申前发省符。为郎凡几岁，已见白髭须。知

菊地才通履，茶房不垒阶。凭医看蜀药，寄信觅吴鞋。 
尽得仙家法，多随道客斋。本无荣辱意，不是学安排。斋

林下无拘束，闲行放性灵。好时开药灶，高处置琴亭。 
更撰居山记，唯寻相鹤经。初当授衣假，无吏挽门铃。知

客散高斋晚，东园景象偏。晴明犹有蝶，凉冷渐无蝉。 
藤折霜来子，蜗行雨后涎。新诗才上卷，已得满城传。斋



   卷384_104 【经王处士原居】张籍 

旧宅谁相近，唯僧近竹关。庭闲云满井，窗晓雪通山。 
来客半留宿，借书多寄还。明时未中岁，莫便一生闲。古



   卷384_105 【不食仙姑山房】张籍 

寂寂花枝里，草堂唯素琴。因山曾改眼，见客不言心。 
月出溪路静，鹤鸣云树深。丹砂如可学，便欲住幽林。知



   卷384_106 【江头】张籍 

晚步随江远，来帆过眼频。试寻新住客，少见故乡人。 
回首怜归翼，长吟任此身。应同南浦雁，更见岭头春。主



   卷384_107 【寄孙冲主簿】张籍 

低折沧洲簿，无书整两春。马从同事借，妻怕罢官贫。 
道僻收闲药，诗高笑故人。仍闻长吏奏，表乞锁厅频。斋



   卷384_108 【赠任懒】张籍 

未肯求科第，深坊且隐居。胜游寻野客，高卧看兵书。 
点药医闲马，分泉灌远蔬。汉庭无得意，谁拟荐相如。古



   卷384_109 【旧宫人】张籍 

歌舞梁州女，归时白发生。全家没蕃地，无处问乡程。 
宫锦不传样，御香空记名。一身难自说，愁逐路人行。知



   卷384_110 【春日留别（一作惜别）】张籍 

游人欲别离，半醉对花枝。看著春又晚，莫轻少年时。 
临行记分处，回首是相思。各向天涯去，重来未可期。主



   卷384_111 【没蕃故人】张籍 

前年伐月支，城上没全师。蕃汉断消息，死生长别离。 
无人收废帐，归马识残旗。欲祭疑君在，天涯哭此时。斋



   卷384_112 【赠箕山僧】张籍 

久住空林下，长斋耳目清。蒲团借客坐，石磹甃人行。 
似鹤难知性，因山强号名。时闻衣袖里，暗掐念珠声。古



   卷384_113 【冬夕】张籍 

寒蛩独罢织，湘雁犹能鸣。月色当窗入，乡心半夜生。 
不成高枕梦，复作绕阶行。回首嗟淹泊，城头北斗横。知



   卷384_114 【奉和陕州十四翁中丞寄雷州二十二翁司户之作】张籍 

联飞独不前，迥落海南天。贾傅竟行矣，邵公惟泫然。 
瘴开山更远，路极水无边。沉劣本多感，况闻原上篇。主



   卷384_115 【老将】张籍 

鬓衰头似雪，行步急如风。不怕骑生马，犹能挽硬弓。 
兵书封锦字，手诏满香筒。今日身憔悴，犹夸定远功。斋



   卷384_116 【送友生游峡中】张籍 

风静杨柳垂，看花又别离。几年同在此，今日各驱驰。 
峡里闻猿叫，山头见月时。殷勤一杯酒，珍重岁寒姿。古



   卷384_117 【送安法师】张籍 

出郭见落日，别君临古津。远程无野寺，宿处问何人。 
原色不分路，锡声遥隔尘。山阴到家节，犹及蕙兰春。知



   卷384_118 【水】张籍 

荡漾空沙际，虚明入远天。秋光照不极，鸟色去无边。 
势引长云阔，波轻片雪连。汀洲杳难测，万古覆苍烟。主



   卷384_119 【岳州晚景】张籍 

晚景寒鸦集，秋声旅雁归。水光浮日去，霞彩映江飞。 
洲白芦花吐，园红柿叶稀。长沙卑湿地，九月未成衣。斋



   卷384_120 【寒食后（一作王建诗）】张籍 

田舍清明日，家家出火迟。白衫眠古巷，红索搭高枝。 
纱带生难结，铜钗重易垂。斩新衣著尽，还似去年时。古



   卷384_121 【寒食书事二首】张籍 

今朝一百五，出户雨初晴。舞爱双飞蝶，歌闻数里莺。 
江深青草岸，花满白云城。为政多孱懦，应无酷吏名。知

出城烟火少，况复是今朝。闲坐将谁语，临觞只自谣。 
阶前春藓遍，衣上落花飘。妓乐州人戏，使君心寂寥。斋



   卷384_122 【和李仆射雨中寄卢、严二给事】张籍 

郊原飞雨至，城阙湿云埋。迸点时穿牖，浮沤欲上阶。 
偏滋解箨竹，并洒落花槐。晚润生琴匣，新凉满药斋。 
从容朝务退，放旷掖曹乖。尽日无来客，闲吟感此怀。斋



   卷384_123 【酬李仆射晚春见寄】张籍 

戟户洞初晨，莺声雨后频。虚庭清气在，众药湿光新。 
鱼动芳池面，苔侵老竹身。教铺尝酒处，自问探花人。 
独此长多病，幽居欲过春。今朝听高韵，忽觉离埃尘。斋



   卷384_124 【和卢常侍寄华山郑隐者】张籍 

独住三峰下，年深学炼丹。一间松叶屋，数片石花冠。 
酒待山中饮，琴将洞口弹。开门移远竹，剪草出幽兰。 
荒壁通泉架，晴崖晒药坛。寄知骑省客，长向白云闲。斋



   卷384_125 【和令狐尚书平泉东庄近居李仆射有寄十韵】张籍 

平地有清泉，伊南古寺边。涨池闲绕屋，出野遍浇田。 
旧隐离多日，新邻得几年。探幽皆一绝，选胜又双全。 
门静山光别，园深竹影连。斜分采药径，直过钓鱼船。 
鸡犬还应识，云霞顿觉鲜。追思应不远，赏爱谅难偏。 
此处堪长往，游人早共传。各当恩寄重，归卧恐无缘。知



   卷384_126 【送郑尚书出镇南海（各用来字）】张籍 

远镇承新命，王程不假催。班行争路送，恩赐并时来。 
牙旆从城展，兵符到府开。蛮声喧夜市，海色浸潮台。 
画角天边月，寒关岭上梅。共知公望重，多是隔年回。知



   卷384_127 【徐州试反舌无声】张籍 

夏木多好鸟，偏知反舌名。林幽仍共宿，时过即无声。 
竹外天空晓，谿头雨自晴。居人宜寂寞，深院益凄清。 
入雾暗相失，当风闲易惊。来年上林苑，知尔最先鸣。知



   卷384_128 【省试行不由径】张籍 

田里有微径，贤人不复行。孰知求捷步，又恐异端成。 
从易众所欲，安邪患亦生。谁能达天道，共此竞前程。 
子羽有遗迹，孔门传旧声。今逢大君子，士节自光明。知



   卷384_129 【新城甲仗楼】张籍 

谢氏起新楼，西临城角头。图功百尺丽，藏器五兵修。 
结缔榱甍固，虚明户槛幽。鱼龙卷旗帜，霜雪积戈矛。 
暑雨熇烝隔，凉风宴位留。地高形出没，山静气清优。 
睥睨斜光彻，阑干宿霭浮。芊芊粳稻色，脉脉苑谿流。 
郡化黄丞相，诗成沉隐侯。居兹良得景，殊胜岘山游。斋



   卷384_130 【赠殷山人】张籍 

郁郁山中客，知名四十年。恓惶身独隐，寂寞性应便。 
世业公侯籍，生涯黍稷田。藤悬读书帐，竹系网鱼船。 
已种千头橘，新开数脉泉。闲游携酒远，幽语向僧偏。 
入洞题松过，看花选石眠。避喧长汩没，逢胜即留连。 
自古多高迹，如君少比肩。耕耘此辛苦，章句已流传。 
昔日交游盛，当时省阁贤。同袍还共弊，连辔每推先。 
讲序居重席，群儒愿执鞭。满堂虚左待，众目望乔迁。 
才异时难用，情高道自全。畏人颜惨澹，疏物势迍邅。 
贤者闻知命，吾生复礼玄。深藏报恩剑，久缉养生篇。 
憔悴众夫笑，经过郡守怜。夕阳悲病鹤，霜气动饥鹯。 
处士谁能荐，穷途世所捐。伯鸾甘寄食，元淑苦无钱。 
策蹇秋尘里，吟诗黄叶前。故裘馀白领，废瑟断朱弦。 
志气终犹在，逍遥任自然。家贫念婚嫁，身老恋云烟。 
放逸栖岩鹿，清虚饮露蝉。郑逃秦谷口，严爱越溪边。 
霄汉予犹阻，荣枯子不牵。山城一相遇，感激意难宣。斋



   卷384_131 【夏日可畏（一作丘为诗）】张籍 

赫赫温风扇，炎炎夏日徂。火威驰迥野，畏景铄遥途。 
势矫翔阳翰，功分造化炉。禁城千品烛，黄道一轮孤。 
落照频空簟，馀晖卷夕梧。如何倦游子，中路独踟蹰。斋



   卷384_132 【罔象得玄珠】张籍 

赤水今何处，遗珠已渺然。离娄徒肆目，罔象乃通玄。 
皎洁因成性，圆明不在泉。暗中看夜色，尘外照晴田。 
无胫真难掬，怀疑实易迁。今朝搜择得，应免媚晴川。斋



   卷384_133 【和李仆射西园】张籍 

遇午归闲处，西庭敞四檐。高眠著琴枕，散帖检书签。 
印在休通客，山晴好卷帘。竹凉蝇少到，藤暗蝶争潜。 
晓鹊频惊喜，疏蝉不许拈。石苔生紫点，栏药吐红尖。 
虚坐诗情远，幽探道侣兼。所营尚胜地，虽俭复谁嫌。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十五 
 
   
　 
　

　
 　



   卷385_1 【送裴相公赴镇太原】张籍 

盛德雄名远近知，功高先乞守藩维。衔恩暂遣分龙节， 
署敕还同在凤池。天子亲临楼上送，朝官齐出道傍辞。 
明年塞北清蕃落，应建生祠请立碑。知



   卷385_2 【寄元员外】张籍 

外郎直罢无馀事，扫洒书堂试药炉。门巷不教当要闹， 
诗篇转觉足工夫。月明台上唯僧到，夜静坊中有酒沽。 
朝省入频闲日少，可能同作旧游无。知



   卷385_3 【赠梅处士】张籍 

早闻声价满京城，头白江湖放旷情。讲易自传新注义， 
题诗不著旧官名。近移马迹山前住，多向牛头寺里行。 
天子如今议封禅，应将束帛请先生。知



   卷385_4 【赠王秘书】张籍 

不曾浪出谒公侯，唯向花间水畔游。每著新衣看药灶， 
多收古器在书楼。有官只作山人老，平地能开洞穴幽。 
自领闲司了无事，得来君处喜相留。知



   卷385_5 【谢裴司空寄马（一作蒙裴相公赐马，谨以诗谢）】张籍 

騄耳新驹骏得名，司空远自寄书生。乍离华厩移蹄涩， 
初到贫家举眼惊。每被闲人来借问，多寻古寺独骑行。 
长思岁旦沙堤上，得从鸣珂傍火城。知



   卷385_6 【酬秘书王丞见寄（一作酬王秘书闲居见寄）】张籍 

相看头白来城阙，却忆漳溪旧往还。今体诗中偏出格， 
常参官里每同班。街西借宅多临水，马上逢人亦说山。 
芸阁水曹虽最冷，与君长喜得身闲。知



   卷385_7 【送李馀及第后归蜀】张籍 

十年人咏好诗章，今日成名出举场。归去唯将新诰牒， 
后来争取旧衣裳。山桥晓上芭蕉暗，水店晴看芋草黄。 
乡里亲情相见日，一时携酒贺高堂。知



   卷385_8 【早朝寄白舍人、严郎中】张籍 

鼓声初动未闻鸡，羸马街中踏冻泥。烛暗有时冲石柱， 
雪深无处认沙堤。常参班里人犹少，待漏房前月欲西。 
凤阙星郎离去远，閤门开日入还齐。知



   卷385_9 【书怀寄元郎中】张籍 

转觉人间无气味，常因身外省因缘。经过独爱游山客， 
计校唯求买药钱。重作学官闲尽日，一离江坞病多年。 
吟君钓客词中说，便欲南归榜小船。知



   卷385_10 【赠道士宜师（一作赠广宣师）】张籍 

自到王城得几年，巴童蜀马共随缘。两朝侍从当时贵， 
五字声名远处传。旧住红楼通内院，新承墨诏赐斋钱。 
闲房暂喜居相近，还得陪师坐竹边。知



   卷385_11 【书怀寄王秘书】张籍 

白发如今欲满头，从来百事尽应休。只于触目须防病， 
不拟将心更养愁。下药远求新熟酒，看山多上最高楼。 
赖君同在京城住，每到花前免独游。知



   卷385_12 【题韦郎中新亭】张籍 

起得幽亭景复新，碧莎地上更无尘。琴书著尽犹嫌少， 
松竹栽多亦称贫。药酒欲开期好客，朝衣暂脱见闲身。 
成名同日官连署，此处经过有几人。知



   卷385_13 【送杨州判官（一作赠茅山杨判官）】张籍 

应得烟霞出俗心，茅山道士共追寻。闲怜鹤貌偏能画， 
暗辨桐声自作琴。长啸每来松下坐，新诗堪向雪中吟。 
征南幕里多宾客，君独相知最校深。知



   卷385_14 【喜王起侍郎放牒】张籍 

东风节气近清明，车马争来满禁城。二十八人初上牒， 
百千万里尽传名。谁家不借花园看，在处多将酒器行。 
共贺春司能鉴识，今年定合有公卿。知



   卷385_15 【赠王司马】张籍 

白笏朱衫年少时，久登班列会朝仪。贮财不省关身用， 
行义唯愁被众知。藏得宝刀求主带，调成骏马乞人骑。 
未曾相识多闻说，遥望长如白玉枝。知



   卷385_16 【书怀】张籍 

自小信成疏懒性，人间事事总无功。别从仙客求方法， 
时到僧家问苦空。老大登朝如梦里，贫穷作活似村中。 
未能即便休官去，惭愧南山采药翁。知



   卷385_17 【赠令狐博士】张籍 

头白新年六十馀，近闻生计转空虚。久为博士谁能识， 
自到长安赁舍居。骑马出随寻寺客，呼儿散写乞钱书。 
古来贤哲皆如此，应是才高与众疏。知



   卷385_18 【送从弟删东归】张籍 

云水东南两月程，贪归庆节马蹄轻。春桥欲醉攀花别， 
野路闲吟触雨行。诗价已高犹失意，礼司曾赏会成名。 
旧山风月知应好，莫向秋时不到京。知



   卷385_19 【赠王秘书】张籍 

早在山东声价远，曾将顺策佐嫖姚。赋来诗句无闲语， 
老去官班未在朝。身屈只闻词客说，家贫多见野僧招。 
独从书阁归时晚，春水渠边看柳条。知



   卷385_20 【哭丘长史】张籍 

曾是先皇殿上臣，丹砂久服不成真。常骑马在嘶空枥， 
自作书留别故人。诗句遍传天下口，朝衣偏送地中身。 
最悲昨日同游处，看却春风树树新。知



   卷385_21 【送枝江刘明府】张籍 

老著青衫为楚宰，平生志业有谁知。家僮从去愁行远， 
县吏迎来怪到迟。定访玉泉幽院宿，应过碧涧早茶时。 
向南渐渐云山好，一路唯闻唱竹枝。知



   卷385_22 【送从弟彻东归】张籍 

缑山领印知公奏，才称同时尽不如。奉使贺成登册礼， 
陪班看出降恩书。去回在路秋尘里，受诏辞归晓漏初。 
早晚得为朝署拜，闲坊买宅作邻居。知



   卷385_23 【哭胡十八遇】张籍 

早得声名年尚少，寻常志气出风尘。文场继续成三代， 
家族辉华在一身。幼子见生才满月，选书知写未呈人。 
送君帐下衣裳白，数尺坟头柏树新。知



   卷385_24 【赠贾岛】张籍 

篱落荒凉僮仆饥，乐游原上住多时。蹇驴放饱骑将出， 
秋卷装成寄与谁。拄杖傍田寻野菜，封书乞米趁时炊。 
姓名未上登科记，身屈惟应内史知。知



   卷385_25 【逢王建有赠】张籍 

年状皆齐初有髭，鹊山漳水每追随。使君座下朝听易， 
处士庭中夜会诗。新作句成相借问，闲求义尽共寻思。 
经今三十馀年事，却说还同昨日时。知



   卷385_26 【移居静安坊，答元八郎中】张籍 

长安寺里多时住，虽守卑官不苦贫。作活每常嫌费力， 
移居只是贵容身。初开井浅偏宜树，渐觉街闲省踏尘。 
更喜往还相去近，门前减却送书人。知



   卷385_27 【送杨少尹赴凤翔】张籍 

诗名往日动长安，首首人家卷里看。西学已行秦博士， 
南宫新拜汉郎官。得钱只了还书铺，借宅常时事药栏。 
今去岐州生计薄，移居偏近陇头寒。知



   卷385_28 【送韩侍御归山】张籍 

闻君久卧在云间，为佐嫖姚未得还。新结茅庐招隐逸， 
独骑骢马入深山。九灵洞口行应到，五粒松枝醉亦攀。 
明日珂声出城去，家僮不复扫柴关。知



   卷385_29 【新除水曹郎，答白舍人见贺】张籍 

年过五十到南宫，章句无名荷至公。黄纸开呈相府后， 
朱衣引入谢班中。诸曹纵许为仙侣，群吏多嫌是老翁。 
最幸紫薇郎见爱，独称官与古人同。知



   卷385_30 【送杨少尹赴满城】张籍 

官为本府当身荣，因得还乡任野情。自废田园今作主， 
每逢耆老不呼名。旧游寺里僧应识，新别桥边树已成。 
公事况闲诗更好，将随相逐上山行。知



   卷385_31 【哭元九少府】张籍 

平生志业独相知，早结云山老去期。初作学官常共宿， 
晚登朝列暂同时。闲来各数经过地，醉后齐吟唱和诗。 
今日春风花满宅，入门行哭见灵帷。知



   卷385_32 【送侯判官赴广州从军】张籍 

年少才高求自展，将身万里赴军门。辟书远到开呈客， 
公服新成著谢恩。驿舫过江分白堠，戍亭当岭见红幡。 
海花蛮草连冬有，行处无家不满园。知



   卷385_33 【答白杭州郡楼登望画图见寄】张籍 

画得江城登望处，寄来今日到长安。乍惊物色从诗出， 
更想工人下手难。将展书堂偏觉好，每来朝客尽求看。 
见君向此闲吟意，肯恨当时作外官。知



   卷385_34 【赠赵将军】张籍 

当年胆略已纵横，每见妖星气不平。身贵早登龙尾道， 
功高自破鹿头城。寻常得对论边事，委曲承恩掌内兵。 
会取安西将报国，凌烟阁上大书名。知



   卷385_35 【送和蕃公主】张籍 

塞上如今无战尘，汉家公主出和亲。邑司犹属宗卿寺， 
册号还同虏帐人。九姓旗幡先引路，一生衣服尽随身。 
毡城南望无回日，空见沙蓬水柳春。知



   卷385_36 【寒食内宴二首】张籍 

朝光瑞气满宫楼，彩纛鱼龙四周稠。廊下御厨分冷食， 
殿前香骑逐飞球。千官尽醉犹教坐，百戏皆呈未放休。 
共喜拜恩侵夜出，金吾不敢问行由。知

城阙沈沈向晓寒，恩当令节赐馀欢，瑞烟深处开三殿， 
春雨微时引百官，宝树楼前分绣幕，彩花廊下映华栏。 
宫筵戏乐年年别，已得三回对御看。主



   卷385_37 【朝日敕赐百官樱桃】张籍 

仙果人间都未有，今朝忽见下天门。捧盘小吏初宣敕， 
当殿群臣共拜恩。日色遥分门下坐，露香才出禁中园。 
每年重此先偏待，愿得千春奉至尊。主



   卷385_38 【太白老人】张籍 

日观东峰幽客住，竹巾藤带亦逢迎。暗修黄箓无人见， 
深种胡麻共犬行。洞里仙家常独往，壶中灵药自为名。 
春泉四面绕茅屋，日日唯闻杵臼声。主



   卷385_39 【和裴司空酬满城杨少尹】张籍 

圣朝偏重大司空，人咏元和第一功。拥节高临汉水上， 
题诗远入舜城中。共惊向老多年别，更忆登科旧日同。 
谁不望归丞相府，江边杨柳又秋风。主



   卷385_40 【寄和州刘使君】张籍 

别离已久犹为郡，闲向春风倒酒瓶。送客特过沙口堰， 
看花多上水心亭。晓来江气连城白，雨后山光满郭青。 
到此诗情应更远，醉中高咏有谁听。主



   卷385_41 【赠商州王使君】张籍 

衔命南来会郡堂，却思朝里接班行。才雄犹是山城守， 
道薄初为水部郎。选胜相留开客馆，寻幽更引到僧房。 
明朝从此辞君去，独出商关路渐长。主



   卷385_42 【寄令狐宾客】张籍 

勋名尽得国家传，退狎琴僧与酒仙。还带郡符经几处， 
暂辞台座已三年。留司未到龙楼下，拜表长怀玉案前。 
秋日出城伊水好，领谁相逐上闲船。主



   卷385_43 【寄梅处士】张籍 

扰扰人间是与非，官闲自觉省心机。六行班里身常下， 
九列符中事亦稀。市客惯曾赊贱药，家僮惊见著新衣。 
君今独得居山乐，应喜多时未办归。主



   卷385_44 【送施肩吾东归】张籍 

知君本是烟霞客，被荐因来城阙间。世业偏临七里濑， 
仙游多在四明山。早闻诗句传人遍，新得科名到处闲。 
惆怅灞亭相送去，云中琪树不同攀。主



   卷385_45 【昆仑儿】张籍 

昆仑家住海中州，蛮客将来汉地游。言语解教秦吉了， 
波涛初过郁林洲。金环欲落曾穿耳，螺髻长卷不裹头。 
自爱肌肤黑如漆，行时半脱木绵裘。主



   卷385_46 【赠李杭州】张籍 

仙郎白首未归朝，应为苍生领六条。惠化州人尽清净， 
高情野鹤与逍遥。竹间虚馆无朝讼，山畔青田长夏苗。 
终日政声长独坐，开门长望浙江潮。主



   卷385_47 【送郑尚书赴广州】张籍 

圣朝选将持符节，内使宣时百辟听。海北蛮夷来舞蹈， 
岭南封管送图经。白鹇飞绕迎官舫，红槿开当宴客亭。 
此处莫言多瘴疠，天边看取老人星。主



   卷385_48 【贺秘书王丞南郊摄将军】张籍 

正初天子亲郊礼，诏摄将军领卫兵。斜带银刀入黄道， 
先随玉辂到青城。坛边不在千官位，仗外唯闻再拜声。 
共喜与君逢此日，病中无计得随行。主



   卷385_49 【送令狐尚书赴东都留守】张籍 

朝廷重寄在关东，共说从前选上公。勋业新城大梁镇， 
恩荣更守洛阳宫。行香暂出天桥上，巡礼常过禁殿中。 
每领群臣拜章庆，半开门仗日曈曈。主



   卷385_50 【拜丰陵】张籍 

岁朝园寝遣公卿，学省班中亦摄行。身逐陵官齐再拜， 
手持木铎叩三声。寒更报点来山殿，晓炬分行照柏城。 
却下龙门看渐远，金峰高处日微明。主



   卷385_51 【赠孔尚书】张籍 

能将直道历荣班，事著元和实录间。三表自陈辞北阙， 
一家相送入南山。买来侍女教人嫁，赐得朝衣在箧闲。 
宅近青山高静处，时归林下暂开关。主



   卷385_52 【酬杭州白使君，兼寄浙东元大夫】张籍 

相印暂离临远镇，掖垣出守复同时。一行已作三年别， 
两处空传七字诗。越地江山应共见，秦天风月不相知。 
人间聚散真难料，莫叹平生信所之。主



   卷385_53 【寄苏州白二十二使君】张籍 

三朝出入紫微臣，头白金章未在身。登第早年同座主， 
题诗今日是州人。阊门柳色烟中远，茂苑莺声雨后新。 
此处吟诗向山寺，知君忘却曲江春。主



   卷385_54 【送白宾客分司东都】张籍 

赫赫声名三十春，高情人独出埃尘。病辞省闼归闲地， 
恩许宫曹作上宾。诗里难同相得伴，酒边多见自由身。 
老人也拟休官去，便是君家池上人。主



   卷385_55 【赠阎少保】张籍 

辞荣恋阙未还乡，修养年多气力强。半俸归烧伏火药， 
全家解说养生方。特承恩诏新开戟，每见公卿不下床。 
竹树晴深寒院静，长悬石磬在虚廊。主



   卷385_56 【赠别王侍御赴任陕州司马（一作赠王司马赴陕州）】张籍 

京城在处闲人少，唯共君行并马蹄。更和诗篇名最出， 
时倾杯酒户常齐。同趋阙下听钟漏，独向军前闻鼓鼙。 
今日春明门外别，更无因得到街西。主



   卷385_57 【田司空入朝】张籍 

西来将相位兼雄，不与诸君觐礼同。早变山东知顺命， 
新收济上立殊功。朝官叙谒趋门外，恩使喧迎满路中。 
阊阖晓开铜漏静，身当受册大明宫。主



   卷385_58 【送浙西周判官（一作送浙东周阮范判官）】张籍 

由来自是烟霞客，早已闻名诗酒间。天阙因将贺表到， 
家乡新著赐衣还。常吟卷里新酬句，自话湖中旧住山。 
吴越主人偏爱重，多应不肯放君闲。主



   卷385_59 【送吴炼师归王屋】张籍 

玉阳峰下学长生，玉洞仙中已有名。独戴熊须冠暂出， 
唯将鹤尾扇同行。炼成云母休炊爨，已得雷公当吏兵。 
却到瑶坛上头宿，应闻空里步虚声。主



   卷385_60 【送邵州林使君】张籍 

词客南行宠命新，潇湘郡入曲江津。山幽自足探微处， 
俗朴应无争竞人。郭外相连排殿阁，市中多半用金银。 
知君不作家私计，迁日还同到日贫。主



   卷385_61 【寄王六侍御】张籍 

渐觉近来筋力少，难堪今日在风尘。谁能借问功名事， 
只自扶持老病身。贵得药资将助道，肯嫌家计不如人。 
洞庭已置新居处，归去安期与作邻。主



   卷385_62 【送稽亭山寺僧】张籍 

师住稽亭高处寺，斜廊曲阁倚云开。山门十里松间入， 
泉涧三重洞里来。名岳寻游今已遍，家城礼谒便应回。 
旧房到日闲吟后，林下还登说法台。主



   卷385_63 【送汀州源使君】张籍 

曾成赵北归朝计，因拜王门最好官。为郡暂辞双凤阙， 
全家远过九龙滩。山乡只有输蕉户，水镇应多养鸭栏。 
地僻寻常来客少，刺桐花发共谁看。主



   卷385_64 【寄孙洛阳格（一作寄洛阳孙明府）】张籍 

久持刑宪声名远，好是中朝正直臣。赤县上来应足事， 
青山老去未离身。常思从省连归马，乍觉同班少旧人。 
遥爱南桥秋日晚，雨边杨柳映天津。主



   卷385_65 【胡山人归王屋，因有赠】张籍 

转转无成到白头，人间举眼尽堪愁。此生已是蹉跎去， 
每事应从卤莽休。虽作闲官少拘束，难逢胜景可淹留。 
君归与访移家处，若个峰头最较幽。主



   卷385_66 【寄虔州韩使君】张籍 

南康太守负才豪，五十如今未拥旄。早得一人知姓字， 
常闻三事说功劳。月明渡口漳江静，云散城头赣石高。 
郡政已成秋思远，闲吟应不问官曹。主



   卷385_67 【送从弟濛赴饶州】张籍 

京城南去鄱阳远，风月悠悠别思劳。三领郡符新寄重， 
再登科第旧名高。去程江上多看堠，迎吏船中亦带刀。 
到日更行清静化，春田应不见蓬蒿。主



   卷385_68 【罗道士】张籍 

城里无人得实年，衣襟常带臭黄烟。楼中赊酒唯留药， 
洞里争棋不赌钱。闻客语声知贵贱，持花歌咏似狂颠。 
寻常行处皆逢见，世上多疑是谪仙。主



   卷385_69 【寄陆浑赵明府】张籍 

与君学省同官处，常日相随说道情。新作陆浑山县长， 
早知三礼甲科名。郭中时有仙人住，城内应多药草生。 
公事稀疏来客少，无妨著屐独闲行。主



   卷385_70 【同将作韦二少监赠水部李郎中】张籍 

旧年同是水曹郎，各罢鱼符自楚乡。重著青衫承诏命， 
齐趋紫殿异班行。别来同说经过事，老去相传补养方。 
忆得当时亦连步，如今独在读书堂。主



   卷385_71 【赠王侍御】张籍 

心同野鹤与尘远，诗似冰壶见底清。府县同趋昨日事， 
升沉不改故人情。上阳春晚萧萧雨，洛水寒来夜夜声。 
自叹独为折腰吏，可怜骢马路傍行。主



   卷385_72 【送金少卿副使归新罗】张籍 

云岛茫茫天畔微，向东万里一帆飞。久为侍子承恩重， 
今佐使臣衔命归。通海便应将国信，到家犹自著朝衣。 
从前此去人无数，光彩如君定是稀。主



   卷385_73 【送李司空赴镇襄阳】张籍 

中外兼权社稷臣，千官齐出拜行尘。再调公鼎勋庸盛， 
三受兵符宠命新。商路雪开旗旆展，楚堤梅发驿亭春。 
襄阳风景由来好，重与江山作主人。主



   卷385_74 【送李仆射愬赴镇凤翔】张籍 

由来勋业属英雄，兄弟连营列位同。先入贼城擒首恶， 
尽封筦库让元公。旌幢独继家声外，竹帛新添国史中。 
天子新收秦陇地，故教移镇古扶风。主



   卷385_75 【寄白二十二舍人】张籍 

早知内诏过先辈，蹭蹬江南百事疏。湓浦城中为上佐， 
炉峰寺后著幽居。偏依仙法多求药，长共僧游不读书。 
三省比来名望重，肯容君去乐樵渔。主



   卷385_76 【送友人卢处士游吴越】张籍 

羡君东去见残梅，惟有王孙独未回。吴苑夕阳明古堞， 
越宫春草上高台。波生野水雁初下，风满驿楼潮欲来。 
试问渔舟看雪浪，几多江燕荇花开。主



   卷385_77 【苏州江岸留别乐天（一作白居易诗）】张籍 

银泥裙映锦障泥，画舸停桡马簇蹄。清管曲终鹦鹉语， 
红旗影动薄寒嘶。渐消酒色朱颜浅，欲话离情翠黛低。 
莫忘使君吟咏处，女坟湖北武丘西。主



   卷385_78 【寒食看花】张籍 

早入公门到夜归，不因寒食少闲时。颠狂绕树猿离锁， 
踊跃缘冈马断羁。酒污衣裳从客笑，醉饶言语觅花知。 
老来自喜常无事，仰面西园得咏诗。主



   卷385_79 【酬浙东元尚书见寄绫素】张籍 

越地缯纱纹样新，远封来寄学曹人。便令裁制为时服， 
顿觉光荣上病身。应念此官同弃置，独能相贺更殷勤。 
三千里外无由见，海上东风又一春。主



   卷385_80 【赠项斯（一作王建诗，题云赠贾岛）】张籍 

端坐吟诗忘忍饥，万人中觅似君稀。门连野水风长到， 
驴放秋原夜不归。日暖剩收新落叶，天寒更著旧生衣。 
曲江亭上频频见，为爱鸬鹚雨里飞。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十六 
 
   
　 
　

　
 　



   卷386_1 【和韦开州盛山十二首·宿云亭】张籍 

清净当深处，虚明向远开。卷帘无俗客，应只见云来。斋



   卷386_2 【和韦开州盛山十二首·梅溪】张籍 

自爱新梅好，行寻一径斜。不教人扫石，恐损落来花。知



   卷386_3 【和韦开州盛山十二首·茶岭】张籍 

紫芽连白蕊，初向岭头生。自看家人摘，寻常触露行。斋



   卷386_4 【和韦开州盛山十二首·流杯渠】张籍 

渌酒白螺杯，随流去复回。似知人把处，各向面前来。知



   卷386_5 【和韦开州盛山十二首·盘石磴】张籍 

垒石盘空远，层层势不危。不知行几匝，得到上头时。斋



   卷386_6 【和韦开州盛山十二首·桃坞】张籍 

春坞桃花发，多将野客游。日西殊未散，看望酒缸头。知



   卷386_7 【和韦开州盛山十二首·竹岩】张籍 

独入千竿里，缘岩踏石层。笋头齐欲出，更不许人登。斋



   卷386_8 【和韦开州盛山十二首·琵琶台】张籍 

台上绿萝春，闲登不待人。每当休暇日，著履戴纱巾。知



   卷386_9 【和韦开州盛山十二首·胡芦沼】张籍 

曲沼春流满，新蒲映野鹅。闲斋朝饭后，拄杖绕行多。斋



   卷386_10 【和韦开州盛山十二首·隐月岫】张籍 

月出深峰里，清凉夜亦寒。每嫌西落疾，不得到明看。知



   卷386_11 【和韦开州盛山十二首·绣衣石榻】张籍 

山城无别味，药草兼鱼果。时到绣衣人，同来石上坐。斋



   卷386_12 【和韦开州盛山十二首·上士泉瓶】张籍 

阶上一眼泉，四边青石甃。唯有护净僧，添瓶将盥漱。知



   卷386_13 【送远客】张籍 

憔悴远归客，殷勤欲别杯。九星坛下路，几日见重来。斋



   卷386_14 【寄西峰僧】张籍 

松暗水涓涓，夜凉人未眠。西峰月犹在，遥忆草堂前。知



   卷386_15 【禅师（一作西峰顶）】张籍 

独在西峰顶，年年闭石房。定中无弟子，人到为焚香。斋



   卷386_16 【惜花】张籍 

山中春已晚，处处见花稀。明日来应尽，林间宿不归。知



   卷386_17 【题晖师影堂】张籍 

日早欲参禅，竟无相识缘。道场今独到，惆怅影堂前。斋



   卷386_18 【泾州塞】张籍 

行到泾州塞，唯闻羌戍鼙。道边古双堠，犹记向安西。知



   卷386_19 【野田】张籍 

漠漠野田草，草中牛羊道。古墓无子孙，白杨不得老。斋



   卷386_20 【岸花】张籍 

可怜岸边树，红蕊发青条。东风吹渡水，冲着木兰桡。知



   卷386_21 【别于鹄】张籍 

离灯及晨辉，行人起复思。出门两相顾，青山路逶迤。斋



   卷386_22 【送蜀客】张籍 

蜀客南行祭碧鸡，木绵花发锦江西。
山桥日晚行人少，时见猩猩树上啼。



   卷386_23 【送元结】张籍 

昔日同游漳水边，如今重说恨绵绵。
天涯相见还离别，客路秋风又几年。



   卷386_24 【宿山祠（一作宫山祠）】张籍 

秋草宫人斜里墓，宫人谁送葬来时。
千千万万皆如此，家在边城亦不知。



   卷386_25 【美人宫棋】张籍 

红烛台前出翠娥，海沙铺局巧相和。
趁行移手巡收尽，数数看谁得最多。



   卷386_26 【蛮州（一作杜牧诗，题云蛮中醉）】张籍 

瘴水蛮中入洞流，人家多住竹棚头。
一山海上无城郭，唯见松牌记象州。



   卷386_27 【送元宗简】张籍 

貂帽垂肩窄皂裘，雪深骑马向西州。
暂时相见还相送，却闭闲门依旧愁。



   卷386_28 【寄徐晦】张籍 

鄠陂鱼美酒偏浓，不出琴斋见雪峰。
应胜昨来趋府日，簿书床上乱重重。



   卷386_29 【寄白学士】张籍 

自掌天书见客稀，纵因休沐锁双扉。
几回扶病欲相访，知向禁中归未归。



   卷386_30 【喜王六同宿】张籍 

十八年来恨别离，唯同一宿咏新诗。
更相借问诗中语，共说如今胜旧时。



   卷386_31 【题玉像堂】张籍 

玉毫不着世间尘，辉相分明十八身。
入夜无烟灯更好，堂中唯有转经人。



   卷386_32 【与贾岛闲游】张籍 

水北原南草色新，雪消风暖不生尘。
城中车马应无数，能解闲行有几人。



   卷386_33 【哭丘长史】张籍 

丘公已殁故人稀，欲过街西更访谁。
每到子城东路上，忆君相逐入朝时。



   卷386_34 【哭孟寂】张籍 

曲江院里题名处，十九人中最少年。
今日春光君不见，杏花零落寺门前。



   卷386_35 【患眼】张籍 

三年患眼今年校，免与风光便隔生。
昨日韩家后园里，看花犹似未分明。



   卷386_36 【答刘竞】张籍 

刘君久被时抛掷，老向城中作选人。
昨日街西相近住，每来存问老夫身。



   卷386_37 【赠华严院僧】张籍 

一身依止荒闲院，烛耀窗中有宿烟。
遍礼华严经里字，不曾行到寺门前。



   卷386_38 【逢故人】张籍 

山东一十馀年别，今日相逢在上都。
说尽向来无限事，相看摩捋白髭须。



   卷386_39 【送萧远弟】张籍 

街北槐花傍马垂，病身相送出门迟。
与君别后秋风夜，作得新诗说向谁。



   卷386_40 【送辛少府任乐安】张籍 

才多不肯浪容身，老大诗章转更新。
选得天台山下住，一家全作学仙人。



   卷386_41 【赠任道人】张籍 

长安多病无生计，药铺医人乱索钱。
欲得定知身上事，凭君为算小行年。



   卷386_42 【招周居士】张籍 

闭门秋雨湿墙莎，俗客来稀野思多。
已扫书斋安药灶，山人作意早经过。



   卷386_43 【送许处士】张籍 

高情自与俗人疏，独向蓝溪选僻居。
会到白云长取醉，不能窗下读闲书。



   卷386_44 【送律师归婺州】张籍 

京中开讲已多时，曾作坛头证戒师。
归到双溪桥北寺，乡僧争就学威仪。



   卷386_45 【题杨秘书新居】张籍 

爱闲不向争名地，宅在街西最静坊。
卷里诗过一千首，白头新受秘书郎。



   卷386_46 【送晊师】张籍 

九星台下煎茶别，五老峰头觅寺居。
作得新诗旋相寄，人来请莫达空书。



   卷386_47 【送僧往金州】张籍 

闻道谿阴山水好，师行一一遍经过。
事须觅取堪居处，若个溪头药最多。



   卷386_48 【寻徐道士】张籍 

寻师远到晖天观，竹院森森闭药房。
闻入静来经七日，仙童檐下独焚香。



   卷386_49 【答开州韦使君寄车前子】张籍 

开州午日车前子，作药人皆道有神。
惭愧使君怜病眼，三千馀里寄闲人。



   卷386_50 【忆故州】张籍 

垒石为山伴野夫，自收灵药读仙书。
如今身是他州客，每见青山忆旧居。



   卷386_51 【送客游蜀】张籍 

行尽青山到益州，锦城楼下二江流。
杜家曾向此中住，为到浣花溪水头。



   卷386_52 【送陆畅】张籍 

共踏长安街里尘，吴州独作未归身。
昔年旧宅今谁住，君过西塘与问人。



   卷386_53 【感春】张籍 

远客悠悠任病身，谢家池上又逢春。
明年各自东西去，此地看花是别人。



   卷386_54 【赠李司议】张籍 

汉庭谁问投荒客，十载天南着白衣。
秋草茫茫恶谿路，岭头遥送北人稀。



   卷386_55 【别客】张籍 

青山历历水悠悠，今日相逢明日秋。
系马城边杨柳树，为君沽酒暂淹留。



   卷386_56 【登楼寄胡家兄弟】张籍 

独上西楼尽日闲，林烟演漾鸟蛮蛮。
谢家兄弟重城里，不得同看雨后山。



   卷386_57 【答刘明府】张籍 

身病多时又客居，满城亲旧尽相疏。
可怜绛县刘明府，犹解频频寄远书。



   卷386_58 【酬藤杖】张籍 

病里出门行步迟，喜君相赠古藤枝。
倚来自觉身生力，每向傍人说得时。



   卷386_59 【法雄寺东楼】张籍 

汾阳旧宅今为寺，犹有当时歌舞楼。
四十年来车马绝，古槐深巷暮蝉愁。



   卷386_60 【寄故人】张籍 

静曲闲房病客居，蝉声满树槿花疏。
故人只在蓝田县，强半年来未得书。



   卷386_61 【邻妇哭征夫】张籍 

双鬟初合便分离，万里征夫不得随。
今日军回身独殁，去时鞍马别人骑。



   卷386_62 【和崔驸马闻蝉】张籍 

凤凰楼下多欢乐，不觉秋风暮雨天。
应为昨来身暂病，蝉声得到耳傍边。



   卷386_63 【和裴仆射看樱桃花】张籍 

昨日南园新雨后，樱桃花发旧枝柯。
天明不待人同看，绕树重重履迹多。



   卷386_64 【和长安郭明府与友人县中会饮】张籍 

一尊清酒两人同，好在街西水县中。
自恨病身相去远，此时闲坐对秋风。



   卷386_65 【唐昌观看花】张籍 

新红旧紫不相宜，看觉从前两月迟。
更向同来诗客道，明年到此莫过时。



   卷386_66 【九华观看花】张籍 

街西无数闲游处，不似九华仙观中。
花里可怜池上景，几重墙壁贮春风。



   卷386_67 【赠姚合】张籍 

丹凤城门向晓开，千官相次入朝来。
唯君独走冲尘土，下马桥边报直回。



   卷386_68 【同韦员外开元观寻时道士】张籍 

观里初晴竹树凉，闲行共到最高房。
昨来官罢无生计，欲就师求断谷方。



   卷386_69 【同韩侍御南溪夜赏】张籍 

喜作闲人得出城，南溪两月逐君行。
忽闻新命须归去，一夜船中语到明。



   卷386_70 【使行望悟真寺】张籍 

采玉峰连佛寺幽，高高斜对驿门楼。
无端来去骑官马，寸步教身不得游。



   卷386_71 【重阳日至峡道】张籍 

无限青山行已尽，回看忽觉远离家。
逢高欲饮重阳酒，山菊今朝未有花。



   卷386_72 【赠主客刘郎中】张籍 

忆昔君登南省日，老夫犹是褐衣身。
谁知二十馀年后，来作客曹相替人。



   卷386_73 【同严给事闻唐昌观玉蕊近有仙过，因成绝句二首】张籍 

千枝花里玉尘飞，阿母宫中见亦稀。
应共诸仙斗百草，独来偷得一枝归。

九色云中紫凤车，寻仙来到洞仙家。
飞轮回处无踪迹，唯有斑斑满地花。



   卷386_74 【秋思】张籍 

洛阳城里见秋风，欲作归书意万重。
忽恐匆匆说不尽，行人临发又开封。



   卷386_75 【忆远】张籍 

行人犹未有归期，万里初程日暮时。
唯爱门前双柳树，枝枝叶叶不相离。



   卷386_76 【玉仙馆】张籍 

长溪新雨色如泥，野水阴云尽向西。
楚客天南行渐远，山山树里鹧鸪啼。



   卷386_77 【寄府吏】张籍 

野外寻花共作期，今朝出郭不相随。
待君公事有闲日，此地春风应过时。



   卷386_78 【弟萧远雪夜同宿】张籍 

数卷新游蜀客诗，长安僻巷得相随。
草堂雪夜携琴宿，说是青城馆里时。



   卷386_79 【凉州词三首】张籍 

边城暮雨雁飞低，芦笋初生渐欲齐。
无数铃声遥过碛，应驮白练到安西。

古镇城门白碛开，胡兵往往傍沙堆。
巡边使客行应早，欲问平安无使来。

凤林关里水东流，白草黄榆六十秋。
边将皆承主恩泽，无人解道取凉州。



   卷386_80 【宫词】张籍 

新鹰初放兔犹肥，白日君王在内稀。
薄暮千门临欲锁，红妆飞骑向前归。

黄金捍拨紫檀槽，弦索初张调更高。
尽理昨来新上曲，内官帘外送樱桃。



   卷386_81 【华清宫】张籍 

温泉流入汉离宫，宫树行行浴殿空。
武帝时人今欲尽，青山空闭御墙中。



   卷386_82 【崔驸马养鹤】张籍 

身闲无事称高情，已有人间章句名。
求得鹤来教翦翅，望仙台下亦将行。



   卷386_83 【闲游】张籍 

老身不计人间事，野寺秋晴每独过。
病眼校来犹断酒，却嫌行处菊花多。



   卷386_84 【刘兵曹赠酒】张籍 

一瓶颜色似甘泉，闲向新栽小竹前。
饮罢身中更无事，移床独就夕阳眠。



   卷386_85 【送梧州王使君】张籍 

楚江亭上秋风起，看发苍梧太守船。
千里同行从此别，相逢又隔几多年。



   卷386_86 【春日早朝】张籍 

晓陌春寒朝骑来，瑞云深处见楼台。
夜来新雨沙堤湿，东上閤门应未开。



   卷386_87 【寄朱、阚二山人】张籍 

为个朝章束此身，眼看东路去无因。
历阳旧客今应少，转忆邻家二老人。



   卷386_88 【寄李渤】张籍 

五度溪头踯躅红，嵩阳寺里讲时钟。
春山处处行应好，一月看花到几峰。



   卷386_89 【寻仙】张籍 

溪头一径入青崖，处处仙居隔杏花。
更见峰西幽客说，云中犹有两三家。



   卷386_90 【同白侍郎杏园赠刘郎中】张籍 

一去潇湘头欲白，今朝始见杏花春。
从来迁客应无数，重到花前有几人。



   卷386_91 【答鄱阳客药名诗】张籍 

江皋岁暮相逢地，黄叶霜前半夏枝。
子夜吟诗向松桂，心中万事喜君知。



   卷386_92 【寄宋景】张籍 

诏发官兵取乱臣，将军弓箭不离身。
今君独在征东府，莫遣功名属别人。



   卷386_93 【寄王侍御（一作奉御）】张籍 

爱君紫阁峰前好，新作书堂药灶成。
见欲移居相近住，有田多与种黄精。



   卷386_94 【题渭北寺上方】张籍 

昔祭郊坛今谒陵，寺中高处最来登。
十馀年后人多别，喜见当时转读僧。



   卷386_95 【闲游（一作题山寺僧院）】张籍 

终日不离尘土间，若为能见此身闲。
今朝暂共游僧语，更恨趋时别旧山。



   卷386_96 【倡女词】张籍 

轻鬓丛梳阔扫眉，为嫌风日下楼稀。
画罗金缕难相称，故著寻常淡薄衣。



   卷386_97 【答元八遗纱帽】张籍 

黑纱方帽君边得，称对山前坐竹床。
唯恐被人偷剪样，不曾闲戴出书堂。



   卷386_98 【题僧院】张籍 

闻师行讲青龙疏，本寺住来多少年。
静扫空房唯独坐，千茎秋竹在檐前。



   卷386_99 【送元八】张籍 

百神斋祭相随遍，寻竹看山亦共行。
明日城西送君去，旧游重到独题名。



   卷386_100 【吴楚歌词】张籍 

庭前春鸟啄林声，红夹罗襦缝未成。
今朝社日停针线，起向朱樱树下行。



   卷386_101 【题方睦上人月台观】张籍 

一身清净无童子，独坐空堂得几年。
每夜焚香通月观，可怜光影最团圆。



   卷386_102 【华山庙】张籍 

金天庙下西京道，巫女纷纷走似烟。
手把纸钱迎过客，遣求恩福到神前。



   卷386_103 【病中酬元宗简】张籍 

东风渐暖满城春，独占幽居养病身。
莫说樱桃花已发，今年不作看花人。



   卷386_104 【寺宿斋】张籍 

晚到金光门外寺，寺中新竹隔帘多。
斋官禁与僧相见，院院开门不得过。



   卷386_105 【赠施肩吾】张籍 

世间渐觉无多事，虽有空名未著身。
合取药成相待吃，不须先作上天人。



   卷386_106 【赠王建】张籍 

白君去后交游少，东野亡来箧笥贫。
赖有白头王建在，眼前犹见咏诗人。



   卷386_107 【逢贾岛】张籍 

僧房逢着款冬花，出寺行吟日已斜。
十二街中春雪遍，马蹄今去入谁家。



   卷386_108 【山中酬人】张籍 

山中日暖春鸠鸣，逐水看花任意行。
向晚归来石窗下，菖蒲叶上见题名。



   卷386_109 【弱柏院僧影堂】张籍 

弱柏倒垂如线蔓，檐头不见有枝柯。
影堂香火长相续，应得人来礼拜多。



   卷386_110 【题故僧影堂】张籍 

香消云锁旧僧家，僧刹残形半壁斜。
日暮松烟寒漠漠，秋风吹破纸莲花。



   卷386_111 【无题（一作刘禹锡诗，题云踏歌词）】张籍 

桃溪柳陌好经过，灯下妆成月下歌。
为是襄王故宫地，至今犹有细腰多。



   卷386_112 【山禽】张籍 

山禽毛如白练带，栖我庭前栗树枝。
猕猴半夜来取栗，一双中林向月飞。



   卷386_113 【秋山】张籍 

秋山无云复无风，溪头看月出深松。
草堂不闭石床静，叶间坠露声重重。



   卷386_114 【玉真观】张籍 

台殿曾为贵主家，春风吹尽竹窗纱。
院中仙女修香火，不许闲人入看花。



   卷386_115 【蛮中】张籍 

铜柱南边毒草春，行人几日到金麟。
玉镮穿耳谁家女，自抱琵琶迎海神。



   卷386_116 【赠道士（一作剡溪逢茅山道士）】张籍 

茅山近别剡溪逢，玉节青旄十二重。
自说年年上天去，罗浮最近海边峰。



   卷386_117 【重平驿作】张籍 

茫茫菰草平如地，渺渺长堤曲似城。
日暮未知投宿处，逢人更问向前程。



   卷386_118 【宿天竺寺，寄灵隐寺僧】张籍 

夜向灵溪息此身，风泉竹露净衣尘。
月明石上堪同宿，那作山南山北人。



   卷386_119 【酬朱庆馀】张籍 

越女新妆出镜心，自知明艳更沉吟。
齐纨未是人间贵，一曲菱歌敌万金。



   卷386_120 【寒食忆归】张籍 

京中曹局无多事，寒食贫儿要在家。
遮莫杏园胜别处，亦须归看傍村花。



   卷386_121 【寒食】张籍 

绿杨枝上五丝绳，枝弱春多欲不胜。
唯有一年寒食日，女郎相唤摆阶o3。



   卷386_122 【赋花】张籍 

花，花。落早，开赊。对酒客，兴诗家。能回游骑， 
每驻行车。宛宛清风起，茸茸丽日斜。且愿相留欢洽， 
惟愁虚弃光华。明年攀折知不远，对此谁能更叹嗟。斋



   卷386_123 【句】张籍 

韩公国大贤，道德赫已闻。时出为阳山，尔区来趋奔。 
韩官迁掾曹，子随至荆门。韩入为博士，崎岖送归轮。 
（《送区弘》。《事文类聚》）。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十七 
 
   
　 
　

　
 　



   卷387_1 【月蚀诗】卢仝 

新天子即位五年，岁次庚寅，斗柄插子，律调黄钟。 
森森万木夜僵立，寒气赑屃顽无风。烂银盘从海底出， 
出来照我草屋东。天色绀滑凝不流，冰光交贯寒曈曨。 
初疑白莲花，浮出龙王宫。八月十五夜，比并不可双。 
此时怪事发，有物吞食来。轮如壮士斧斫坏， 
桂似雪山风拉摧。百炼镜，照见胆，平地埋寒灰。 
火龙珠，飞出脑，却入蚌蛤胎。摧环破璧眼看尽， 
当天一搭如煤炱。磨踪灭迹须臾间，便似万古不可开。 
不料至神物，有此大狼狈。星如撒沙出，争头事光大。 
奴婢炷暗灯，掩菼如玳瑁。今夜吐焰长如虹， 
孔隙千道射户外。玉川子，涕泗下，中庭独自行。 
念此日月者，太阴太阳精。皇天要识物，日月乃化生。 
走天汲汲劳四体，与天作眼行光明。此眼不自保， 
天公行道何由行。吾见阴阳家有说，望日蚀月月光灭， 
朔月掩日日光缺。两眼不相攻，此说吾不容。 
又孔子师老子云，五色令人目盲。吾恐天似人， 
好色即丧明。幸且非春时，万物不娇荣。青山破瓦色， 
绿水冰峥嵘。花枯无女艳，鸟死沉歌声。顽冬何所好， 
偏使一目盲。传闻古老说，蚀月虾蟆精。径圆千里入汝腹， 
汝此痴骸阿谁生。可从海窟来，便解缘青冥。 
恐是眶睫间，掩塞所化成。黄帝有二目，帝舜重瞳明。 
二帝悬四目，四海生光辉。吾不遇二帝，滉漭不可知。 
何故瞳子上，坐受虫豸欺。长嗟白兔捣灵药， 
恰似有意防奸非。药成满臼不中度，委任白兔夫何为。 
忆昔尧为天，十日烧九州。金烁水银流，玉煼丹砂焦。 
六合烘为窑，尧心增百忧。帝见尧心忧， 
勃然发怒决洪流。立拟沃杀九日妖，天高日走沃不及， 
但见万国赤子bb々生鱼头。此时九御导九日， 
争持节幡麾幢旒。驾车六九五十四头蛟螭虬， 
掣电九火輈。汝若蚀开齱bg轮，御辔执索相爬钩， 
推荡轰訇入汝喉。红鳞焰鸟烧口快，翎鬣倒侧声醆邹。 
撑肠拄肚礧傀如山丘，自可饱死更不偷。不独填饥坑， 
亦解尧心忧。恨汝时当食，藏头擫脑不肯食。不当食， 
张唇哆觜食不休。食天之眼养逆命，安得上帝请汝刘。 
呜呼，人养虎，被虎啮。天媚蟆，被蟆瞎。乃知恩非类， 
一一自作孽。吾见患眼人，必索良工诀。想天不异人， 
爱眼固应一。安得常娥氏，来习扁鹊术。手操舂喉戈， 
去此睛上物。其初犹朦胧，既久如抹漆。但恐功业成， 
便此不吐出。玉川子又涕泗下，心祷再拜额榻砂土中， 
地上虮虱臣仝告愬帝天皇。臣心有铁一寸，可刳妖蟆痴肠。 
上天不为臣立梯磴，臣血肉身，无由飞上天，扬天光。 
封词付与小心风，颰排阊阖入紫宫。密迩玉几前擘坼， 
奏上臣仝顽愚胸。敢死横干天，代天谋其长。东方苍龙角， 
插戟尾捭风。当心开明堂。统领三百六十鳞虫， 
坐理东方宫。月蚀不救援，安用东方龙。南方火鸟赤泼血， 
项长尾短飞跋躠，头戴井冠高逵枿。月蚀鸟宫十三度， 
鸟为居停主人不觉察，贪向何人家。行赤口毒舌， 
毒虫头上吃却月，不啄杀。虚眨鬼眼明gPoA，鸟罪不可雪。 
西方攫虎立踦踦，斧为牙，凿为齿。偷牺牲，食封豕。 
大蟆一脔，固当软美。见似不见，是何道理。 
爪牙根天不念天，天若准拟错准拟。北方寒龟被蛇缚， 
藏头入壳如入狱。蛇筋束紧束破壳，寒龟夏鳖一种味。 
且当以其肉充臛，死壳没信处，唯堪支床脚， 
不堪钻灼与天卜。岁星主福德，官爵奉董秦。忍使黔娄生， 
覆尸无衣巾。天失眼不吊，岁星胡其仁。荧惑矍铄翁， 
执法大不中。月明无罪过，不纠蚀月虫。年年十月朝太微。 
支卢谪罚何灾凶。土星与土性相背，反养福德生祸害。 
到人头上死破败，今夜月蚀安可会。太白真将军， 
怒激锋铓生。恒州阵斩郦定进，项骨脆甚春蔓菁。 
天唯两眼失一眼，将军何处行天兵。辰星任廷尉， 
天律自主持。人命在盆底，固应乐见天盲时。天若不肯信， 
试唤皋陶鬼一问。一如今日，三台文昌宫，作上天纪纲。 
环天二十八宿，磊磊尚书郎。整顿排班行，剑握他人将。 
一四太阳侧，一四天市傍。操斧代大匠，两手不怕伤。 
弧矢引满反射人，天狼呀啄明煌煌。痴牛与騃女， 
不肯勤农桑。徒劳含淫思，旦夕遥相望。蚩尤簸旗弄旬朔， 
始捶天鼓鸣珰琅。枉矢能蛇行，眊目森森张。天狗下舐地， 
血流何滂滂。谲险万万党，架构何可当。眯目衅成就， 
害我光明王。请留北斗一星相北极，指麾万国悬中央。 
此外尽扫除，堆积如山冈，赎我父母光。当时常星没， 
殒雨如迸浆。似天会事发，叱喝诛奸强。何故中道废， 
自遗今日殃。善善又恶恶，郭公所以亡。愿天神圣心， 
无信他人忠。玉川子词讫，风色紧格格。近月黑暗边， 
有似动剑戟。须臾痴蟆精，两吻自决坼。初露半个璧， 
渐吐满轮魄。众星尽原赦，一蟆独诛磔。腹肚忽脱落， 
依旧挂穹碧。光彩未苏来，惨澹一片白。奈何万里光， 
受此吞吐厄。再得见天眼，感荷天地力。或问玉川子， 
孔子修春秋。二百四十年，月蚀尽不收。今子咄咄词， 
颇合孔意不。玉川子笑答，或请听逗留。孔子父母鲁， 
讳鲁不讳周。书外书大恶，故月蚀不见收。予命唐天， 
口食唐土。唐礼过三，唐乐过五。小犹不说，大不可数。 
灾沴无有小大愈，安得引衰周，研核其可否。日分昼， 
月分夜，辨寒暑。一主刑，二主德，政乃举。孰为人面上， 
一目偏可去。愿天完两目，照下万方土，万古更不瞽， 
万万古，更不瞽，照万古。古



   卷387_2 【哭玉碑子】卢仝 

山有洞左颊，拾得玉碑子。其长一周尺，其阔一药匕。 
颜色九秋天，棱角四面起。轻敲吐寒流，清悲动神鬼。 
稽首置手中，只似一片水。至文反无文，上帝应有以。 
予疑仙石灵，愿以仙人比。心期香汤洗，归送箓堂里。 
颇奈穷相驴，行动如跛鳖。十里五里行，百蹶复千蹶。 
颜子不少夭，玉碑中路折。横文寻龟兆，直理任瓦裂。 
劈竹不可合，破环永离别。向人如有情，似痛滴无血。 
勘斗平地上，罅坼多啮缺。百见百伤心，不堪再提挈。 
怪哉坚贞姿，忽脆不坚固。矧曰人间人，安能保常度。 
敢问生物成，败为有真素。为禀灵异气，不得受秽污。 
驴罪真不厚，驴生亦错误。更将前前行，复恐山神怒。 
白云蓊闭岭，高松吟古墓。置此忍其伤，驱驴下山路。斋



   卷387_3 【观放鱼歌】卢仝 

常州贤刺史，从谏议大夫除。天地好生物， 
刺史性与天地俱。见山客，狎鱼鸟。坐山客，北亭湖。 
命舟人，驾舫子，漾漾菰蒲。酒兴引行处，正见渔人鱼。 
刺史密会山客意，复念网罗婴无辜。忽脱身上殷绯袍， 
尽买罟擭尽有无。鳗鳣鲇鳢鳅，涎恶最顽愚。鳟鲂见豳风， 
质干稍高流。时白喷雪鲫鲤yA，此辈肥脆为绝尤。 
老鲤变化颇神异，三十六鳞如抹朱。水苞弘窟有蛟鼍， 
饵非龙饵唯无鲈。丛杂百千头，性命悬须臾。天心应刺史， 
刺史尽活诸。一一投深泉，跳脱不复拘。得水竞腾突， 
动作诡怪殊。或透藻而出，或破浪而趋。或掉尾孑孑， 
或奋鬣愉愉。或如莺掷梭，或如蛇衔珠。四散渐不见， 
岛屿徒萦纡。鸂鶒鴒鸥凫，喜观争叫呼。小虾亦相庆， 
绕岸摇其须。乃知贪生不独顽痴夫。可怜百千命， 
几为中肠菹。若养圣贤真，大烹龙髓敢惜乎。苦痛如今人， 
尽是鱼食鱼。族类恣饮啖，强力无亲疏。明明刺史心， 
不欲与物相欺诬。岸虫两与命，无意杀此活彼用贼徒。 
亦忆清江使，横遭乎余且。圣神七十钻，不及泥中鳅。 
哀哉托非贤，五脏生冤仇。若当刺史时，圣物保不囚。 
不疑且不卜，二子安能谀。二子倘故谀，吾知心受诛。 
礼重一草木，易封称中孚。又曰钓不纲，又曰远庖厨。 
故仁人用心，刺史尽合符。昔鲁公观棠距箴， 
遂被孔子贬而书。今刺史好生，德洽民心， 
谁为刺史一褒誉。刺史自上来，德风如草铺。衣冠兴废礼， 
百姓减暴租。豪猾不豪猾，鳏孤不鳏孤。开古孟渎三十里， 
四千顷泥坑为膏腴，刺史视之总若无。讼庭雀噪坐不得， 
湖上拔茭植芙蕖。胜业庄中二桑门，时时对坐谈真如。 
因说十千天子事，福力当与刺史俱。天雨曼陀罗花深没膝， 
四十千真珠璎珞堆高楼。此中怪特不可会， 
但慕刺史仁有馀。刺史敕左右兼小家奴，慎勿背我沉毒钩。 
念鱼承奉刺史仁，深僻处，远远游。刺史官职小， 
教化未能敷。第一莫近人，恶人唯口腴。第一莫出境， 
四境多网罟。重伤刺史心，丧尔微贱躯。主



   卷387_4 【示添丁】卢仝 

春风苦不仁，呼逐马蹄行人家。惭愧瘴气却怜我， 
入我憔悴骨中为生涯。数日不食强强行， 
何忍索我抱看满树花。不知四体正困惫， 
泥人啼哭声呀呀。忽来案上翻墨汁，涂抹诗书如老鸦。 
父怜母惜掴不得，却生痴笑令人嗟。宿舂连晓不成米， 
日高始进一碗茶。气力龙钟头欲白，凭仗添丁莫恼爷。斋



   卷387_5 【寄男抱孙】卢仝 

别来三得书，书道违离久。书处甚粗杀，且喜见汝手。 
殷十七又报，汝文颇新有。别来才经年，囊盎未合斗。 
当是汝母贤，日夕加训诱。尚书当毕功，礼记速须剖。 
喽罗儿读书，何异摧枯朽。寻义低作声，便可养年寿。 
莫学村学生，粗气强叫吼。下学偷功夫，新宅锄蔾莠。 
乘凉劝奴婢，园里耨葱韭。远篱编榆棘，近眼栽桃柳。 
引水灌竹中，蒲池种莲藕。捞漉蛙蟆脚，莫遣生科斗。 
竹林吾最惜，新笋好看守。万箨苞龙儿，攒迸溢林薮。 
吾眼恨不见，心肠痛如搊。宅钱都未还，债利日日厚。 
箨龙正称冤，莫杀入汝口。丁宁嘱托汝，汝活箨龙不。 
殷十七老儒，是汝父师友。传读有疑误，辄告谘问取。 
两手莫破拳，一吻莫饮酒。莫学捕鸠鸽，莫学打鸡狗。 
小时无大伤，习性防已后。顽发苦恼人，汝母必不受。 
任汝恼弟妹，任汝恼姨舅。姨舅非吾亲，弟妹多老丑。 
莫恼添丁郎，泪子作面垢。莫引添丁郎，赫赤日里走。 
添丁郎小小，别吾来久久。脯脯不得吃，兄兄莫捻搜。 
他日吾归来，家人若弹纠。一百放一下，打汝九十九。知



   卷387_6 【自咏三首】卢仝 

为报玉川子，知君未是贤。低头虽有地，仰面辄无天。 
骨肉清成瘦，莴蔓老觉膻。家书与心事，相伴过流年。主

卢子躘踵也，贤愚总莫惊。蚊虻当家口，草石是亲情。 
万卷堆胸朽，三光撮眼明。翻悲广成子，闲气说长生。古

物外无知己，人间一癖王。生涯身是梦，耽乐酒为乡。 
日月黏髭须，云山锁肺肠。愚公只公是，不用谩惊张。主



   卷387_7 【送王储詹事西游献兵书】卢仝 

美酒拨醅酌，杨花飞尽时。落日长安道，方寸无人知。 
箧中制胜术，气雄屈指算。半醉千殷勤，仰天一长叹。 
玉匣百炼剑，龟文又龙吼。抽赠王将军，勿使虚白首。主



   卷387_8 【送邵兵曹归江南】卢仝 

春风杨柳陌，连骑醉离觞。千里远山碧，一条归路长。 
花开愁北渚，云去渡南湘。东望濛濛处，烟波是故乡。斋



   卷387_9 【寄外兄魏澈】卢仝 

何处堪惆怅，情亲不得亲。兴宁楼上月，辜负酒家春。知



   卷387_10 【喜逢郑三游山】卢仝 

相逢之处花茸茸，石壁攒峰千万重。
他日期君何处好，寒流石上一株松。



   卷387_11 【卓女怨】卢仝 

妾本怀春女，春愁不自任。迷魂随凤客，娇思入琴心。 
托援交情重，当垆酌意深。谁家有夫婿，作赋得黄金。古



   卷387_12 【守岁二首】卢仝 

去年留不住，年来也任他。当垆一榼酒，争奈两年何。主

老来经节腊，乐事甚悠悠。不及儿童日，都卢不解愁。知



   卷387_13 【新月】卢仝 

仙宫云箔卷，露出玉帘钩。清光无所赠，相忆凤凰楼。斋



   卷387_14 【解闷】卢仝 

人生都几日，一半是离忧。但有尊中物，从他万事休。知



   卷387_15 【扬子津】卢仝 

风卷鱼龙暗楚关，白波沉却海门山。
鹏腾鳌倒且快性，地坼天开总是闲。



   卷387_16 【人日立春】卢仝 

春度春归无限春，今朝方始觉成人。
从今克己应犹及，颜与梅花俱自新。



   卷387_17 【送尉迟羽之归宣州】卢仝 

君归乎，君归兴不孤。谢脁澄江今夜月，也应忆著此山夫。斋



   卷387_18 【悲新年】卢仝 

新年何事最堪悲，病客遥听百舌儿。
太岁只游桃李径，春风肯管岁寒枝。



   卷387_19 【忆酒寄刘侍郎】卢仝 

爱酒如偷蜜，憎醒似见刀。君为麹糵主，酒醴莫辞劳。斋



   卷387_20 【白鹭鸶】卢仝 

刻成片玉白鹭鸶，欲捉纤鳞心自急。
翘足沙头不得时，傍人不知谓闲立。



   卷387_21 【风中琴】卢仝 

五音六律十三徽，龙吟鹤响思庖羲。
一弹流水一弹月，水月风生松树枝。



   卷387_22 【感秋别怨】卢仝 

霜秋自断魂，楚调怨离分。魄散瑶台月，心随巫峡云。 
蛾眉谁共画，凤曲不同闻。莫似湘妃泪，斑斑点翠裙。古



   卷387_23 【新蝉】卢仝 

泉溜潜幽咽，琴鸣乍往还。长风翦不断，还在树枝间。主



   卷387_24 【题褚遂良孙庭竹】卢仝 

负霜停雪旧根枝，龙笙凤管君莫截。
春风一番琴上来，摇碎金尊碧天月。



   卷387_25 【访含曦上人】卢仝 

三入寺，曦未来。辘轳无人井百尺，渴心归去生尘埃。主



   卷387_26 【客淮南病】卢仝 

扬州蒸毒似燂汤，客病清枯鬓欲霜。
且喜闭门无俗物，四肢安稳一张床。



   卷387_27 【村醉】卢仝 

昨夜村饮归，健倒三四五。摩挲青莓苔，莫嗔惊著汝。主



   卷387_28 【萧宅二三子赠答诗二十首·客赠石】卢仝 

竹下青莎中，细长三四片。主人虽不归，长见主人面。古



   卷387_29 【萧宅二三子赠答诗二十首·石让竹】卢仝 

自顾拨不转，何敢当主人。竹弟有清风，可以娱嘉宾。主



   卷387_30 【萧宅二三子赠答诗二十首·竹答客】卢仝 

竹弟谢石兄，清风非所任。随分有萧瑟，实无坚重心。古



   卷387_31 【萧宅二三子赠答诗二十首·石请客】卢仝 

竹弟虽让客，不敢当客恩。自惭埋没久，满面苍苔痕。主



   卷387_32 【萧宅二三子赠答诗二十首·客答石】卢仝 

遍索天地间，彼此最痴癖。主人幸未来，与君为莫逆。古



   卷387_33 【萧宅二三子赠答诗二十首·石答竹】卢仝 

石报孤竹君，此客甚高调。共我相共痴，不怕主人天下笑。 
我非蛱蝶儿，我非桃李枝。不要儿女扑，不要春风吹。 
苔藓印我面，雨露皴我皮。此故不嫌我，突兀蒙相知。 
此客即西归，我心徒依依。我欲随客去，累重不解飞。 
知弟虚心亦待客，此客何以共报之。主



   卷387_34 【萧宅二三子赠答诗二十首·竹请客】卢仝 

我本泰山阿，避地到南国。主人欲移家，我亦要归北。 
上客幸先归，愿托归飞翼。唯将翛翛风，累路报恩德。斋



   卷387_35 【萧宅二三子赠答诗二十首·客谢竹】卢仝 

扬州驳杂地，不辨龙蜥蜴。客身正干枯，行处无膏泽。 
太山道不远，相庇实无力。君若随我行，必有煎茶厄。古



   卷387_36 【萧宅二三子赠答诗二十首·石请客】卢仝 

启母是诸母，三十六峰是诸父。知君家近父母家， 
小人安得不怀土。怜君与我金石交，君归可得共载否。 
小人无以报君恩，使君池亭风月古。古



   卷387_37 【萧宅二三子赠答诗二十首·客谢石】卢仝 

我有水竹庄，甚近嵩之巅。是君归休处，可以终天年。 
虽有提携劳，不忧粮食钱。但恐主人心，疑我相钓竿。知



   卷387_38 【萧宅二三子赠答诗二十首·石再请客】卢仝 

主人若知我，应喜我结得君。主人不知我， 
我住何求于主人。我在天地间，自是一片物。 
可得杠压我，使我头不出。知



   卷387_39 【萧宅二三子赠答诗二十首·客许石】卢仝 

石公说道理，句句出凡格。相知贵知心，岂恨主为客。 
过须归去来，旦晚上无厄。主人诚贤人，多应不相责。主



   卷387_40 【萧宅二三子赠答诗二十首·井请客】卢仝 

我生天地间，颇是往还数。已效炊爨劳，我亦不愿住。 
君有造化力，在君一降顾。我愿拔黄泉，轻举随君去。斋



   卷387_41 【萧宅二三子赠答诗二十首·客谢井】卢仝 

改邑不改井，此是井卦辞。井公莫怪惊，说我成憨痴。 
我纵有神力，争敢将公归。扬州恶百姓，疑我卷地皮。古



   卷387_42 【萧宅二三子赠答诗二十首·马兰请客】卢仝 

兰兰是小草，不怕郎君骂。愿得随君行，暂到嵩山下。主



   卷387_43 【萧宅二三子赠答诗二十首·客请马兰】卢仝 

嵩山未必怜兰兰，兰兰已受郎君恩。
不须刷帚跳踪走，只拟兰浪出其门。



   卷387_44 【萧宅二三子赠答诗二十首·蛱蝶请客】卢仝 

粉末为四体，春风为生涯。愿得纷飞去，与君为眼花。主



   卷387_45 【萧宅二三子赠答诗二十首·客答蛱蝶】卢仝 

君是轻薄子，莫窥君子肠。且须看雀儿，雀儿衔尔将。古



   卷387_46 【萧宅二三子赠答诗二十首·虾蟆请客】卢仝 

凡有水竹处，我曹长先行。愿君借我一勺水， 
与君昼夜歌德声。知



   卷387_47 【萧宅二三子赠答诗二十首·客请虾蟆】卢仝 

虾蟆蟆，叩头莫语人闻声。扬州虾蚬忽得便， 
腥臊臭秽逐我行。我身化作青泥坑。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十八 
 
   
　 
　

　
 　



   卷388_1 【龟铭】卢仝 

龟，汝灵于人，不灵于身，致网于津。吾灵于身， 
不灵于人，致走于尘。龟，吾与汝邻。主



   卷388_2 【梳铭】卢仝 

有发兮朝朝思理，有身兮胡不如是。古



   卷388_3 【小妇吟】卢仝 

小妇欲入门，隈门匀红妆。大妇出门迎，正顿罗衣裳。 
门边两相见，笑乐不可当。夫子于傍聊断肠， 
小妇哆et上高堂。开玉匣，取琴张。陈金罍，酌满觞。 
愿言两相乐，永与同心事我郎。夫子于傍剩欲狂。 
珠帘风度百花香，翠帐云屏白玉床。啼鸟休啼花莫笑， 
女英新喜得娥皇。知



   卷388_4 【月下寄徐希仁】卢仝 

夜半沙上行，月莹天心明。沙月浩无际，此中离思生。 
上天何寥廓，下地何峥嵘。吾道岂已矣，为君倾兕觥。主



   卷388_5 【赠徐希仁石砚别】卢仝 

灵山一片不灵石，手斫成器心所惜。凤鸟不至池不成， 
蛟龙干蟠水空滴。青松火炼翠烟凝，寒竹风摇远天碧。 
今日赠君离别心，此中至浅造化深。用之可以过珪璧， 
弃置还为一片石。知



   卷388_6 【有所思】卢仝 

当时我醉美人家，美人颜色娇如花。今日美人弃我去， 
青楼珠箔天之涯。天涯娟娟姮娥月，三五二八盈又缺。 
翠眉蝉鬓生别离，一望不见心断绝。心断绝，几千里。 
梦中醉卧巫山云，觉来泪滴湘江水。湘江两岸花木深， 
美人不见愁人心。含愁更奏绿绮琴，调高弦绝无知音。 
美人兮美人，不知为暮雨兮为朝云。相思一夜梅花发， 
忽到窗前疑是君。知



   卷388_7 【楼上女儿曲】卢仝 

谁家女儿楼上头，指挥婢子挂帘钩。林花撩乱心之愁， 
卷却罗袖弹箜篌。箜篌历乱五六弦，罗袖掩面啼向天。 
相思弦断情不断，落花纷纷心欲穿。心欲穿，凭栏干。 
相忆柳条绿，相思锦帐寒。直缘感君恩爱一回顾， 
使我双泪长珊珊。我有娇靥待君笑，我有娇蛾待君扫。 
莺花烂熳君不来，及至君来花已老。心肠寸断谁得知， 
玉阶幂历生青草。知



   卷388_8 【秋梦行】卢仝 

客行一夜秋风起，客梦南游渡湘水。湘水泠泠彻底清， 
二妃怨处无限情。娥皇不语启娇靥，女英目成转心惬。 
长眉入鬓何连娟，肌肤白玉秀且鲜。裴回共咏东方日， 
沉吟再理南风弦。声断续，思绵绵，中含幽意两不宣。 
殷勤纤手惊破梦，中宵寂寞心凄然。心凄然，肠亦绝。 
寐不寐兮玉枕寒，夜深夜兮霜似雪。镜中不见双翠眉， 
台前空挂纤纤月。纤纤月，盈复缺，娟娟似眉意难诀。 
愿此眉兮如此月，千里万里光不灭。古



   卷388_9 【自君之出矣】卢仝 

自君之出矣，壁上蜘蛛织。近取见妾心，夜夜无休息。 
妾有双玉环，寄君表相忆。环是妾之心，玉是君之德。 
驰情增悴容，蓄思损精力。玉簟寒凄凄，延想心恻恻。 
风含霜月明，水泛碧天色。此水有尽时，此情无终极。斋



   卷388_10 【走笔谢孟谏议寄新茶】卢仝 

日高丈五睡正浓，军将打门惊周公。口云谏议送书信， 
白绢斜封三道印。开缄宛见谏议面，手阅月团三百片。 
闻道新年入山里，蛰虫惊动春风起。天子须尝阳羡茶， 
百草不敢先开花。仁风暗结珠琲瓃，先春抽出黄金芽。 
摘鲜焙芳旋封裹，至精至好且不奢。至尊之馀合王公， 
何事便到山人家。柴门反关无俗客，纱帽笼头自煎吃。 
碧云引风吹不断，白花浮光凝碗面。一碗喉吻润， 
两碗破孤闷。三碗搜枯肠，唯有文字五千卷。四碗发轻汗， 
平生不平事，尽向毛孔散。五碗肌骨清，六碗通仙灵。 
七碗吃不得也，唯觉两腋习习清风生。蓬莱山，在何处。 
玉川子，乘此清风欲归去。山上群仙司下土， 
地位清高隔风雨。安得知百万亿苍生命， 
堕在巅崖受辛苦。便为谏议问苍生，到头还得苏息否。知



   卷388_11 【冬行三首】卢仝 

虫豸腊月皆在蛰，吾独何乃劳其形。小大无由知天命， 
但怪守道不得宁。老母妻子一挥手，涕下便作千里行。 
自顾不及遭霜叶，旦夕保得同飘零。达生何足云， 
偶然苦乐经其身。古来尧孔与桀跖，善恶何补如今人。古

长年爱伊洛，决计卜长久。赊买里仁宅，水竹且小有。 
卖宅将还资，旧业苦不厚。债家征利心，饿虎血染口。 
腊风刀刻肌，遂向东南走。贤哉韩员外，劝我莫强取。 
凭风谢长者，敢不愧心苟。赁载得估舟，估杂非吾偶。 
壮色排榻席，别座夸羊酒。落日无精光，哑暝被掣肘。 
漕石生齿牙，洗滩乱相掫。奔澌嚼篙杖，夹岸雪龙吼。 
可怜圣明朝，还为丧家狗。通运隔南溟，债利拄北斗。 
扬州屋舍贱，还债堪了不。此宅贮书籍，地湿忧蠹朽。 
贾僎旧相识，十年与营守。贫交多变态，僎得君子不。 
利命子罕言，我诚孔门丑。且贵终焉图，死免惭狐首。 
何当归帝乡，白云永相友。知

不敢唾汴水，汴水入东海。污泥龙王宫，恐获不敬罪。 
不敢蹋汴堤，汴堤连秦宫。蹋尽天子土，馈餫无由通。 
此言虽太阔，且是臣心肠。野风结阴兵，千里鸣刀枪。 
海月护羁魄，到晓点孤光。上不事天子，下不识侯王。 
夜半睡独觉，爽气盈心堂。颜子甚年少，孔圣同行藏。 
我年过颜子，敢道不自强。船人虽奴兵，亦有意智长。 
问我何所得，乐色填清扬。我报果有为，孔经在衣裳。主



   卷388_12 【常州孟谏议座上闻韩员外职方贬国子博士有感五首】卢仝 

忽见除书到，韩君又学官。死生纵有命，人事始知难。 
烈火先烧玉，庭芜不养兰。山夫与刺史，相对两巑岏。斋

干禄无便佞，宜知黜此身。员郎犹小小，国学大频频。 
孤宦心肝直，天王苦死嗔。朝廷无谏议，谁是雪韩人。知

何事遭朝贬，知何被不容。不如思所自，只欲涕无从。 
爵服何曾好，荷衣已惯缝。朝官莫相识，归去老岩松。斋

力小垂垂上，天高又不登。致身唯一己，获罪则颜朋。 
禄位埋坑阱，康庄垒剑棱。公卿共惜取，莫遣玉山崩。知

谁怜野田子，海内一韩侯。左道官虽乐，刚肠得健无。 
功名生地狱，礼教死天囚。莫言耕种好，须避蒺藜秋。斋



   卷388_13 【夏夜闻蚯蚓吟】卢仝 

夏夜雨欲作，傍砌蚯蚓吟。念尔无筋骨，也应天地心。 
汝无亲朋累，汝无名利侵。孤韵似有说，哀怨何其深。 
泛泛轻薄子，旦夕还讴吟。肝胆异汝辈，热血徒相侵。斋



   卷388_14 【扬州送伯龄过江】卢仝 

伯龄不厌山，山不养伯龄。松颠有樵堕，石上无禾生。 
不忍六尺躯，遂作东南行。诸侯尽食肉，壮气吞八纮。 
不唧溜钝汉，何由通姓名。夷齐饿死日，武王称圣明。 
节义士枉死，何异鸿毛轻。努力事干谒，我心终不平。主



   卷388_15 【忆金鹅山沈山人二首】卢仝 

君家山头松树风，适来入我竹林里。一片新茶破鼻香， 
请君速来助我喜。莫合九转大还丹，莫读三十六部大洞经。 
闲来共我说真意，齿下领取真长生。不须服药求神仙， 
神仙意智或偶然。自古圣贤放入土，淮南鸡犬驱上天。 
白日上升应不恶，药成且辄一丸药。暂时上天少问天， 
蛇头蝎尾谁安著。斋

君爱炼药药欲成，我爱炼骨骨已清。试自比校得仙者， 
也应合得天上行。天门九重高崔嵬，清空凿出黄金堆。 
夜叉守门昼不启，夜半醮祭夜半开。夜叉喜欢动关锁， 
锁声zh地生风雷。地上禽兽重血食，性命血化飞黄埃。
太上道君莲花台，九门隔阔安在哉。呜呼沈君大药成， 
兼须巧会鬼物情，无求长生丧厥生。知



   卷388_5 【寄萧二十三庆中】卢仝 

萧乎萧乎，忆萧者嵩山之卢。卢扬州，萧歙州。 
相思过春花，鬓毛生麦秋。千灾万怪天南道， 
猩猩鹦鹉皆人言。山魈吹火虫入碗，鸩鸟咒诅鲛吐涎。 
就中南瘴欺北客，凭君数磨犀角吃，我忆君心千百间。 
千百间君何时还，使我夜夜劳魂魄。斋



   卷388_6 【赠金鹅山人沈师鲁】卢仝 

金鹅山中客，来到扬州市。买药床头一破颜， 
撇然便有上天意。日月高挂玄关深，金膏切淬肌骨异。 
人皆食谷与五味，独食太和阴阳气。浩浩流珠走百关， 
绵绵若存有深致。种玉不耕山外非内粹。凿儒关决文泉彰， 
风雅因君不复坠。光不外照刃不磨，回避人间恶富贵。 
三日四日五六日，盘礴化元搜万类。昼饮兴酣陶天和， 
夜话造微□精魅。示我插血不死方，赏我风格不肥腻。 
肉眼不识天上书，小儒安敢窥奥秘。昆仑路隔西北天， 
三山后浮不著地。君到头来忆我时，金简为吾镌一字。知



   卷388_7 【叹昨日三首】卢仝 

昨日之日不可追，今日之日须臾期。如此如此复如此， 
壮心死尽生鬓丝。秋风落叶客肠断，不办斗酒开愁眉。 
贤名圣行甚辛苦，周公孔子徒自欺。知

天下薄夫苦耽酒，玉川先生也耽酒。薄夫有钱恣张乐， 
先生无钱养恬漠。有钱无钱俱可怜，百年骤过如流川。 
平生心事消散尽，天上白日悠悠悬。主

上帝板板主何物，日车劫劫西向没。自古贤圣无奈何， 
道行不得皆白骨。白骨土化鬼入泉，生人莫负平生年。 
何时出得禁酒国，满瓮酿酒曝背眠。斋



   卷388_8 【月蚀诗】卢仝 

东海出明月，清明照毫发。朱弦初罢弹，金兔正奇绝。 
三五与二八，此时光满时。颇奈虾蟆儿，吞我芳桂枝。 
我爱明镜洁，尔乃痕翳之。尔且无六翮，焉得升天涯。 
方寸有白刃，无由扬清辉。如何万里光，遭尔小物欺。 
却吐天汉中，良久素魄微。日月尚如此，人情良可知。知



   卷388_9 【直钩吟】卢仝 

初岁学钓鱼，自谓鱼易得。三十持钓竿，一鱼钓不得。 
人钩曲，我钩直，哀哉我钩又无食。文王已没不复生， 
直钩之道何时行。知



   卷388_10 【与马异结交诗】卢仝 

天地日月如等闲，卢仝四十无往还。唯有一片心脾骨， 
巉岩崒硉兀郁律。刀剑为峰崿，平地放著高如昆仑山。 
天不容，地不受，日月不敢偷照耀。神农画八卦， 
凿破天心胸。女娲本是伏羲妇，恐天怒，捣炼五色石， 
引日月之针，五星之缕把天补。补了三日不肯归婿家， 
走向日中放老鸦。月里栽桂养虾蟆，天公发怒化龙蛇。 
此龙此蛇得死病，神农合药救死命。天怪神农党龙蛇， 
罚神农为牛头，令载元气车。不知药中有毒药， 
药杀元气天不觉。尔来天地不神圣，日月之光无正定。 
不知元气元不死，忽闻空中唤马异。马异若不是祥瑞， 
空中敢道不容易。昨日仝不仝，异自异，是谓大仝而小异。 
今日仝自仝，异不异，是谓仝不往兮异不至， 
直当中兮动天地。白玉璞里斫出相思心， 
黄金矿里铸出相思泪。忽闻空中崩崖倒谷声， 
绝胜明珠千万斛，买得西施南威一双婢。此婢娇饶恼杀人， 
凝脂为肤翡翠裙，唯解画眉朱点唇。自从获得君， 
敲金摐玉凌浮云。却返顾，一双婢子何足云。 
平生结交若少人，忆君眼前如见君。青云欲开白日没， 
天眼不见此奇骨。此骨纵横奇又奇，千岁万岁枯松枝。 
半折半残压山谷，盘根蹙节成蛟螭。 
忽雷霹雳卒风暴雨撼不动，欲动不动千变万化总是鳞皴皮。 
此奇怪物不可欺。卢仝见马异文章，酌得马异胸中事。 
风姿骨本恰如此，是不是，寄一字。知



   卷388_11 【感古四首】卢仝 

天生圣明君，必资忠贤臣。舜禹竭股肱，共佐尧为君。 
四载成地理，七政齐天文。阶下蓂荚生，琴上南风薰。 
轮转夏殷周，时复犹一人。秦汉事谗巧，魏晋忘机钧。 
猜忌相翦灭，尔来迷恩亲。以愚保其身，不觉身沉沦。 
以智理其国，遂为国之贼。苟图容一身，万事良可恻。 
可怜万乘君，聪明受沉惑。忠良伏草莽，无因施羽翼。 
日月异又蚀，天地晦如墨。既亢而后求，异哉龙之德。知

人生何所贵，所贵有终始。昨日盈尺璧，今朝尽瑕弃。 
苍蝇点垂棘，巧舌成锦绮。箕子为之奴，比干谏而死。 
仲尼鲁司寇，出走为群婢。假如屈原醒，其奈一国醉。 
一国醉号呶，一人行清高。便欲激颓波，此事真徒劳。 
上山逢猛虎，入海逢巨鳌。王者苟不死，腰下鱼鳞刀。 
东海波连天，三度成桑田。高岸高于屋，斯须变溪谷。 
天地犹尚然，人情难久全。夜半白刃仇，旦来金石坚。 
萧绶既解坼，陈印亦弃捐。竭节遇刀割，输忠遭祸缠。 
不予衾之眠，信予衾之穿。镜明不自照，膏润徒自煎。 
抱剑长太息，泪堕秋风前。斋

古来不患寡，所患患不均。单醪投长河，三军尽沉沦。 
今人异古人，结托唯亲宾。毁坼维鹊巢，不行鳲鸠仁。 
鄙吝不识分，有心占阳春。鸾鹤日已疏，燕雀日已亲。 
小物无大志，安测栖松筠。恩眷多弃故，物情尚逐新。 
瓦砾暂拂拭，光掩连城珍。唇吻恣谈铄，黄金同灰尘。 
苏秦北游赵，张禄西入秦。既变嫂叔节，仍摈华阳君。 
万世金石交，一饷如浮云。骨肉且不顾，何况长羁贫。古

君莫以富贵，轻忽他年少，听我暂话会稽朱太守。 
正受冻饿时，索得人家贵傲妇。读书书史未润身， 
负薪辛苦胝生肘。谓言琴与瑟，糟糠结长久。 
不分杀人羽翮成，临临冲天妇嫌丑。□□□□□□□。 
其奈一朝太守振羽仪，乡关昼行衣锦衣。哀哉旧妇何眉目， 
新婿随行向天哭。寸心金石徒尔为，杯水庭沙空自覆。 
乃知愚妇人，妒忌阴毒心。唯救眼底事，不思日月深。 
等闲取羞死，岂如甘布衾。古



   卷388_12 【杂兴】卢仝 

意智未成百不解，见人富贵亦心爱。等闲对酒呼三达， 
屠羊杀牛皆自在。放心为乐笙歌攒，壮气激作风霜寒。 
厨中玉馔盈金盘，方丈厌见嫌不餐。飞鹰跃马实快性， 
唇腐齿烂空巑岏。岂期福极翻成祸，祸成身诛家亦破。 
昨朝惆怅不如君，今日悲君不如我。否泰交加无定主， 
懒学风云戢翎羽。绿酒清琴好养生，出将入相无心取。 
三五图书旧揣摩，五千道德新规矩。古



   卷388_13 【酬徐公以新文见招】卢仝 

昨夜霜月明，果有清音生。便欲走相和，愁闻寒玉声。主



   卷388_14 【门箴】卢仝 

贪残奸酗，狡佞讦愎，身之八杀。背惠，恃己，狎不肖， 
妒贤能，命之四孽。有是有此予敢辞，无是无此予之师， 
一日不见予心思。思其人，惧其人。其交其难，敢告于门。主



   卷388_15 【孟夫子生生亭赋】卢仝 

玉川子沿孟冬之寒流兮，辍棹上登生生亭。夫子何之兮， 
面逐云没兮南行。百川注海而心不写兮，落日千里凝寒精。 
予日衰期人生之世斯已矣，爰为今日犹犹岐路之心生。 
悲夫，南国风涛，鱼龙畜伏。予小子戆朴，必不能济夫子欲。 
嗟自惭承夫子而不失予兮，传古道甚分明。 
予且广孤目遐赍于天壤兮，庶得外尽万物变化之幽情。 
然后惭愧而来归兮，大息吾躬于夫子之亭。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百八十九 
 
   
　 
　

　
 　



   卷389_1 【走笔追王内丘】卢仝 

自识夫子面，便获夫子心。夫子一启颜，义重千黄金。 
平原孟尝骨已土，始有夫子堪知音。忽然夫子不语， 
带席帽，骑驴去。余对醁醽不能斟，君且来， 
余之瞻望心悠哉。零雨其濛愁不散，闲花寂寂斑阶苔。 
不如对此景，含笑倾金罍。莫问四肢畅，暂取眉头开。 
弦琴待夫子，夫子来不来。主



   卷389_2 【思君吟寄□□生】卢仝 

我思君兮河之壖。我为河中之泉，君为河中之青天。 
天青青，泉泠泠。泉含青天天隔泉，我思君兮心亦然。 
心亦然，此心复在天之侧。我心为风兮淅淅， 
君身为云兮幂幂。此风引此云兮云不来， 
此风此云兮何悠哉，与我身心双裴回。古



   卷389_3 【将归山招冰僧】卢仝 

买得一片田，济源花洞前。千里石壁坼，一条流泌泉。 
青松盘樛枝，森森上插青冥天。枝上有□猿， 
宿处近鹤巢，清唳孤吟声相交。月轮下射空洞响， 
丝篁成韵风萧萧。我心尘外心，爱此尘外物。 
欲结尘外交，苦无尘外骨。泌泉有冰公，心静见真佛。 
可结尘外交，占此松与月。知



   卷389_4 【酬愿公雪中见寄】卢仝 

积雪三十日，车马路不通。贫病交亲绝，想忆唯愿公。 
春鸠报春归，苦寒生暗风。檐乳堕悬玉，日脚浮轻红。 
梅柳意却活，园圃冰始融。更候四体好，方可到寺中。知



   卷389_5 【苦雪寄退之】卢仝 

天王二月行时令，白银作雪漫天涯。山人门前遍受赐， 
平地一尺白玉沙。云颓月坏桂英下，鹤毛风剪乱参差。 
山人屋中冻欲死，千树万树飞春花。菜头出土胶入地， 
山庄取粟埋却车。冷絮刀生削峭骨，冷齑斧破慰老牙。 
病妻烟眼泪滴滴，饥婴哭乳声呶呶。市头博米不用物， 
酒店买酒不肯赊。闻道西风弄剑戟，长阶杀人如乱麻。 
天眼高开欺草芽，我死未肯兴叹嗟。但恨口中无酒气， 
刘伶见我相揄揶。清风搅肠筋力绝，白灰压屋梁柱斜。 
圣明有道□命汉，可得再见朝日耶。柴门没胫昼不扫， 
黄昏绕树栖寒鸦。唯有河南韩县令，时时醉饱过贫家。主



   卷389_6 【寄赠含曦上人】卢仝 

楞伽大师兄，夸曦识道理。破锁推玄关，高辩果难揣。 
论语老庄易，搜索通神鬼。起信中百门，敲骨得佛髓。 
此外杂经律，泛读一万纸。高殿排名僧，执卷坐累累。 
化物自一心，三教齐发起。随钟嚼宫商，满口文字美。 
商贾女郎辈，不曾道生死。纵遇强礼拜，雅语不露齿。 
劈破天地来，节义可屈指。季展即此僧，孤立无依倚。 
近来爱作诗，新奇颇烦委。忽忽造古格，削尽俗绮靡。 
假如慵裹头，但勤读书史。切磋并工夫，休远不可比。 
怜僧无远□，信佛残未已。貌古饶风情，清论兴亹亹。 
访余十数度，相去三五里。见时心亦喜，不见心亦喜。 
见时谈谑乐，四座尽角嘴。不见养天和，无人聒人耳。 
昨朝披雪来，面色赤靴靴。封灶养黄金，许割方寸匕。 
泥丸佛□教，怛化庄亦耻。未达不敢尝，孔子疑季子。 
药成必分余，余必投泥里。不如向阳堂，拨醅泛浮蚁。 
麹米本无愆，酒成是法水。行道不见心，毁誉徒云尔。 
雪晴天气和，日光弄梅李。春鸟娇关关，春风醉旎旎。 
道上正无尘，人家有花卉。高僧有拄杖，愿得数觏止。古



   卷389_7 【听萧君姬人弹琴】卢仝 

弹琴人似膝上琴，听琴人似匣中弦。二物各一处， 
音韵何由传。无风质气两相感，万般悲意方缠绵。 
初时天山之外飞白雪，渐渐万丈涧底生流泉。 
风梅花落轻扬扬，十指干净声涓涓。昭君可惜嫁单于， 
沙场不远只眼前。蔡琰薄命没胡虏，乌枭啾唧啼胡天。 
关山险隔一万里，颜色错漠生风烟。形魄散逐五音尽， 
双蛾结草空婵娟。中腹苦恨杳不极，新心愁绝难复传。 
金尊湛湛夜沉沉，馀音叠发清联绵。主人醉盈有得色， 
座客向隅增内然。孔子怪责颜回瑟，野夫何事萧君筵。 
拂衣屡命请中废，月照书窗归独眠。知



   卷389_8 【蜻蜓歌（黄河中蜻蜓，其力小，犯险无溺）】卢仝 

黄河中流日影斜，水天一色无津涯，处处惊波喷流飞雪花。 
篙工楫师力且武，进寸退尺莫能度。吾甚惧。念汝小虫子， 
造化借羽翼。随风戏中流，翩然有馀力。吾不如汝无他， 
无羽翼。吾若有羽翼，则上叩天关。为圣君请贤臣， 
布惠化于人间。然后东飞浴东溟，吸日精，撼若木之英， 
纷而零。使地上学仙之子，得而食之皆长生。 
不学汝无端小虫子，叶叶水上无一事，忽遭风雨水中死。知



   卷389_9 【出山作】卢仝 

出山忘掩山门路，钓竿插在枯桑树。当时只有鸟窥窬， 
更亦无人得知处。家僮若失钓鱼竿，定是猿猴把将去。主



   卷389_10 【寄崔柳州】卢仝 

使者立取书，叠纸生百忧。使君若不信，他时看白头。 
三百六十州，克情惟柳州。柳州蛮天末，鄙夫嵩之幽。 
花落陇水头，各自东西流。凛凛长相逐，为谢池上鸥。主



   卷389_11 【赠稚禅师】卢仝 

春风满禅院，师独坐南轩。万化见中尽，始觉静性尊。 
我来契平生，目击道自存。与师不动游，游此无迹门。斋



   卷389_12 【送好约法师归江南】卢仝 

杯度度一身，法度度万民。为报江南三二日， 
这回应见雪中人。古



   卷389_13 【萧二十三赴歙州婚期二首】卢仝 

淮上客情殊冷落，蛮方春早客何如。
相思莫道无来使，回雁峰前好寄书。

南方山水生时兴，教有新诗得寄余。
路带长安迢递急，多应不逐使君书。



   卷389_14 【掩关铭】卢仝 

蛇毒毒有形，药毒毒有名。人毒毒在心，对面如弟兄。 
美言不可听，深于千丈坑。不如掩关坐，幽鸟时一声。主



   卷389_15 【逢病军人】卢仝 

行多有病住无粮，万里还乡未到乡。
蓬鬓哀吟古城下，不堪秋气入金疮。



   卷389_16 【山中】卢仝 

饥拾松花渴饮泉，偶从山后到山前。
阳坡软草厚如织，困与鹿麛相伴眠。



   卷389_17 【除夜】卢仝 

衰残归未遂，寂寞此宵情。旧国馀千里，新年隔数更。 
寒犹近北峭，风渐向东生。惟见长安陌，晨钟度火城。斋

殷勤惜此夜，此夜在逡巡。烛尽年还别，鸡鸣老更新。 
傩声方去病，酒色已迎春。明日持杯处，谁为最后人。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十 
 
   
　 
　

　
 　



   卷390_1 【李凭箜篌引】李贺 

吴丝蜀桐张高秋，空白凝云颓不流。江娥啼竹素女愁， 
李凭中国弹箜篌。昆山玉碎凤凰叫，芙蓉泣露香兰笑。 
十二门前融冷光，二十三丝动紫皇。女娲炼石补天处， 
石破天惊逗秋雨。梦入坤山教神妪，老鱼跳波瘦蛟舞。 
吴质不眠倚桂树，露脚斜飞湿寒兔。主



   卷390_2 【残丝曲】李贺 

垂杨叶老莺哺儿，残丝欲断黄蜂归。绿鬓年少金钗客， 
缥粉壶中沉琥珀。花台欲暮春辞去，落花起作回风舞。 
榆荚相催不知数，沈郎青钱夹城路。主



   卷390_3 【还自会稽歌】李贺 

野粉椒壁黄，湿萤满梁殿。台城应教人，秋衾梦铜辇。 
吴霜点归鬓，身与塘蒲晚。脉脉辞金鱼，羁臣守迍贱。斋



   卷390_4 【出城寄权璩、杨敬之】李贺 

草暖云昏万里春，宫花拂面送行人。
自言汉剑当飞去，何事还车载病身。



   卷390_5 【示弟】李贺 

别弟三年后，还家一日馀。醁醽今夕酒，缃帙去时书。 
病骨犹能在，人间底事无。何须问牛马，抛掷任枭卢。主



   卷390_6 【竹】李贺 

入水文光动，抽空绿影春。露华生笋径，苔色拂霜根。 
织可承香汗，裁堪钓锦鳞。三梁曾入用，一节奉王孙。斋



   卷390_7 【同沈驸马赋得御沟水】李贺 

入苑白泱泱，宫人正靥黄。绕堤龙骨冷，拂岸鸭头香。 
别馆惊残梦，停杯泛小觞。幸因流浪处，暂得见何郎。古



   卷390_8 【始为奉礼忆昌谷山居】李贺 

扫断马蹄痕，衙回自闭门。长枪江米熟，小树枣花春。 
向壁悬如意，当帘阅角巾。犬书曾去洛，鹤病悔游秦。 
土甑封茶叶，山杯锁竹根。不知船上月，谁棹满溪云。古



   卷390_9 【七夕】李贺 

别浦今朝暗，罗帷午夜愁。鹊辞穿线月，花入曝衣楼。 
天上分金镜，人间望玉钩。钱塘苏小小，更值一年秋。知



   卷390_10 【过华清宫】李贺 

春月夜啼鸦，宫帘隔御花。云生朱络暗，石断紫钱斜。 
玉碗盛残露，银灯点旧纱。蜀王无近信，泉上有芹芽。主



   卷390_11 【送沈亚之歌】李贺 

吴兴才人怨春风，桃花满陌千里红。紫丝竹断骢马小， 
家住钱塘东复东。白藤交穿织书笈，短策齐裁如梵夹。 
雄光宝矿献春卿，烟底蓦波乘一叶。春卿拾材白日下， 
掷置黄金解龙马。携笈归江重入门，劳劳谁是怜君者。 
吾闻壮夫重心骨，古人三走无摧捽。请君待旦事长鞭， 
他日还辕及秋律。斋



   卷390_12 【咏怀二首】李贺 

长卿怀茂陵，绿草垂石井。弹琴看文君，春风吹鬓影。 
梁王与武帝，弃之如断梗。惟留一简书，金泥泰山顶。古

日夕著书罢，惊霜落素丝。镜中聊自笑，讵是南山期。 
头上无幅巾，苦檗已染衣。不见清溪鱼，饮水得自宜。主



   卷390_13 【追和柳恽】李贺 

汀洲白蘋草，柳恽乘马归。江头楂树香，岸上蝴蝶飞。 
酒杯箬叶露，玉轸蜀桐虚。朱楼通水陌，沙暖一双鱼。斋



   卷390_14 【春坊正字剑子歌】李贺 

先辈匣中三尺水，曾入吴潭斩龙子。隙月斜明刮露寒， 
练带平铺吹不起。蛟胎皮老蒺藜刺，鸊鹈淬花白鹇尾。 
直是荆轲一片心，莫教照见春坊字。挼丝团金悬bAzy，
神光欲截蓝田玉。提出西方白帝惊，嗷嗷鬼母秋郊哭。主



   卷390_45 【贵公子夜阑曲】李贺 

袅袅沉水烟，乌啼夜阑景。曲沼芙蓉波，腰围白玉冷。古



   卷390_46 【雁门太守行】李贺 

黑云压城城欲摧，甲光向日金鳞开。角声满天秋色里， 
寒上燕脂凝夜紫。半卷红旗临易水，霜重鼓寒声不起。 
报君黄金台上意，提携玉龙为君死。古



   卷390_47 【大堤曲】李贺 

妾家住横塘，红纱满桂香。青云教绾头上髻， 
明月与作耳边珰。莲风起，江畔春。大堤上，留北人。 
郎食鲤鱼尾，妾食猩猩唇。莫指襄阳道，绿浦归帆少。 
今日菖蒲花，明朝枫树老。斋



   卷390_48 【蜀国弦】李贺 

枫香晚花静，锦水南山影。惊石坠猿哀，竹云愁半岭。 
凉月生秋浦，玉沙粼粼光。谁家红泪客，不忍过瞿塘。古



   卷390_49 【苏小小墓】李贺 

幽兰露，如啼眼。无物结同心，烟花不堪剪。草如茵， 
松如盖。风为裳，水为珮。油壁车，夕相待。冷翠烛， 
劳光彩。西陵下，风吹雨。古



   卷390_50 【梦天】李贺 

老兔寒蟾泣天色，云楼半开壁斜白。玉轮轧露湿团光， 
鸾珮相逢桂香陌。黄尘清水三山下，更变千年如走马。 
遥望齐州九点烟，一泓海水杯中泻。古



   卷390_51 【唐儿歌（杜豳公之子）】李贺 

头玉硗硗眉刷翠，杜郎生得真男子。骨重神寒天庙器， 
一双瞳人剪秋水。竹马梢梢摇绿尾，银鸾睒光踏半臂。 
东家娇娘求对值，浓笑画空作唐字。眼大心雄知所以， 
莫忘作歌人姓李。斋



   卷390_52 【绿章封事（为吴道士夜醮作）】李贺 

青霓扣额呼宫神，鸿龙玉狗开天门。石榴花发满溪津， 
溪女洗花染白云。绿章封事谘元父，六街马蹄浩无主。 
虚空风气不清泠，短衣小冠作尘土。金家香巷千轮鸣， 
扬雄秋室无俗声。愿携汉戟招书鬼，休令恨骨填蒿里。主



   卷390_53 【河南府试十二月乐词·正月】李贺 

上楼迎春新春归，暗黄著柳宫漏迟。薄薄淡霭弄野姿， 
寒绿幽风生短丝。锦床晓卧玉肌冷，露脸未开对朝暝。 
官街柳带不堪折，早晚菖蒲胜绾结。主



   卷390_54 【河南府试十二月乐词·二月】李贺 

二月饮酒采桑津，宜男草生兰笑人。蒲如交剑风如薰， 
劳劳胡燕怨酣春。薇帐逗烟生绿尘，金翘峨髻愁暮云， 
沓飒起舞真珠裙。津头送别唱流水，酒客背寒南山死。主



   卷390_55 【河南府试十二月乐词·三月】李贺 

东方风来满眼春，花城柳暗愁杀人。复宫深殿竹风起， 
新翠舞衿净如水。光风转蕙百馀里，暖雾驱云扑天地。 
军装宫妓扫蛾浅，摇摇锦旗夹城暖。曲水漂香去不归， 
梨花落尽成秋苑。知



   卷390_56 【河南府试十二月乐词·四月】李贺 

晓凉暮凉树如尽，千山浓绿生云外。依微香雨青氛氲， 
腻叶蟠花照曲门。金塘闲水摇碧漪，老景沉重无惊飞， 
堕红残萼暗参差。知



   卷390_57 【河南府试十二月乐词·五月】李贺 

雕玉押帘额，轻縠笼虚门。井汲铅华水，扇织鸳鸯纹。 
回雪舞凉殿，甘露洗空绿。罗袖从徊翔，香汗沾宝粟。主



   卷390_58 【河南府试十二月乐词·六月】李贺 

裁生罗，伐湘竹，帔拂疏霜簟秋玉。炎炎红镜东方开， 
晕如车轮上裴回，啾啾赤帝骑龙来。斋



   卷390_59 【河南府试十二月乐词·七月】李贺 

星依云渚冷，露滴盘中圆。好花生木末，衰蕙愁空园。 
夜天如玉砌，池叶极青钱。仅厌舞衫薄，稍知花簟寒。 
晓风何拂拂，北斗光阑干。斋



   卷390_60 【河南府试十二月乐词·八月】李贺 

孀妾怨夜长，独客梦归家。傍檐虫缉丝，向壁灯垂花。 
帘外月光吐，帘内树影斜。悠悠飞露姿，点缀池中荷。古



   卷390_61 【河南府试十二月乐词·九月】李贺 

离宫散萤天似水，竹黄池冷芙蓉死。月缀金铺光脉脉， 
凉苑虚庭空澹白。露花飞飞风草草，翠锦斓斑满层道。 
鸡人罢唱晓珑璁，鸦啼金井下疏桐。古



   卷390_62 【河南府试十二月乐词·十月】李贺 

玉壶银箭稍难倾，釭花夜笑凝幽明。碎霜斜舞上罗幕， 
烛龙两行照飞阁。珠帷怨卧不成眠，金凤刺衣著体寒， 
长眉对月斗弯环。古



   卷390_63 【河南府试十二月乐词·十一月】李贺 

宫城团回凛严光，白天碎碎堕琼芳。挝钟高饮千日酒， 
却天凝寒作君寿。御沟泉合如环素，火井温泉在何处。知



   卷390_64 【河南府试十二月乐词·十二月】李贺 

日脚淡光红洒洒，薄霜不销桂枝下。
依稀和气排冬严，已就长日辞长夜。



   卷390_65 【河南府试十二月乐词·闰月】李贺 

帝重光，年重时，七十二候回环推，天官玉琯灰剩飞。 
今岁何长来岁迟，王母移桃献天子，羲氏和氏迂龙辔。古



   卷390_66 【天上谣】李贺 

天河夜转漂回星，银浦流云学水声。玉宫桂树花未落， 
仙妾采香垂珮缨。秦妃卷帘北窗晓，窗前植桐青凤小。 
王子吹笙鹅管长，呼龙耕烟种瑶草。粉霞红绶藕丝裙， 
青洲步拾兰苕春。东指羲和能走马，海尘新生石山下。斋



   卷390_67 【浩歌】李贺 

南风吹山作平地，帝遣天吴移海水。王母桃花千遍红， 
彭祖巫咸几回死。青毛骢马参差钱，娇春杨柳含细烟。 
筝人劝我金屈卮，神血未凝身问谁。不须浪饮丁都护， 
世上英雄本无主。买丝绣作平原君，有酒惟浇赵州土。 
漏催水咽玉蟾蜍，卫娘发薄不胜梳。看见秋眉换新绿， 
二十男儿那刺促。古



   卷390_68 【秋来】李贺 

桐风惊心壮士苦，衰灯络纬啼寒素。谁看青简一编书， 
不遣花虫粉空蠹。思牵今夜肠应直，雨冷香魂吊书客。 
秋坟鬼唱鲍家诗，恨血千年土中碧。古



   卷390_69 【帝子歌】李贺 

洞庭明月一千里，凉风雁啼天在水。九节菖蒲石上死， 
湘神弹琴迎帝子。山头老桂吹古香，雌龙怨吟寒水光。 
沙浦走鱼白石郎，闲取真珠掷龙堂。古



   卷390_70 【秦王饮酒】李贺 

秦王骑虎游八极，剑光照空天自碧。羲和敲日玻璃声， 
劫灰飞尽古今平。龙头泻酒邀酒星，金槽琵琶夜枨枨。 
洞庭雨脚来吹笙，酒酣喝月使倒行。银云栉栉瑶殿明， 
宫门掌事报一更。花楼玉凤声娇狞，海绡红文香浅清， 
黄鹅跌舞千年觥。仙人烛树蜡烟轻，清琴醉眼泪泓泓。主



   卷390_71 【洛姝真珠】李贺 

真珠小娘下清廓，洛苑香风飞绰绰。寒鬓斜钗玉燕光， 
高楼唱月敲悬珰。兰风桂露洒幽翠，红弦袅云咽深思。 
花袍白马不归来，浓蛾叠柳香唇醉。金鹅屏风蜀山梦， 
鸾裾凤带行烟重。八骢笼晃脸差移，日丝繁散曛罗洞。 
市南曲陌无秋凉，楚腰卫鬓四时芳。玉喉窱窱排空光， 
牵云曳雪留陆郎。斋



   卷390_72 【李夫人歌】李贺 

紫皇宫殿重重开，夫人飞入琼瑶台。绿香绣帐何时歇， 
青云无光宫水咽。翩联桂花坠秋月，孤鸾惊啼商丝发。 
红壁阑珊悬珮珰，歌台小妓遥相望。玉蟾滴水鸡人唱， 
露华兰叶参差光。主



   卷390_73 【走马引】李贺 

我有辞乡剑，玉锋堪截云。襄阳走马客，意气自生春。 
朝嫌剑花净，暮嫌剑光冷。能持剑向人，不解持照身。斋



   卷390_74 【湘妃】李贺 

筠竹千年老不死，长伴秦娥盖湘水。蛮娘吟弄满寒空， 
九山静绿泪花红。离鸾别凤烟梧中，巫云蜀雨遥相通。 
幽愁秋气上青枫，凉夜波间吟古龙。斋



   卷390_75 【南园十三首】李贺 

花枝草蔓眼中开，小白长红越女腮。
可怜日暮嫣香落，嫁与春风不用媒。

宫北田塍晓气酣，黄桑饮露窣宫帘。
长腰健妇偷攀折，将喂吴王八茧蚕。

竹里缲丝挑网车，青蝉独噪日光斜。
桃胶迎夏香琥珀，自课越佣能种瓜。

三十未有二十馀，白日长饥小甲蔬。
桥头长老相哀念，因遗戎韬一卷书。

男儿何不带吴钩，收取关山五十州。
请君暂上凌烟阁，若个书生万户侯。

寻章摘句老雕虫，晓月当帘挂玉弓。
不见年年辽海上，文章何处哭秋风。

长卿牢落悲空舍，曼倩诙谐取自容。
见买若耶溪水剑，明朝归去事猿公。

春水初生乳燕飞，黄蜂小尾扑花归。
窗含远色通书幌，鱼拥香钩近石矶。

泉沙软卧鸳鸯暖，曲岸回篙舴艋迟。
泻酒木栏椒叶盖，病容扶起种菱丝。

边让今朝忆蔡邕，无心裁曲卧春风。
舍南有竹堪书字，老去溪头作钓翁。

长峦谷口倚嵇家，白昼千峰老翠华。
自履藤鞋收石蜜，手牵苔絮长莼花。

松溪黑水新龙卵，桂洞生硝旧马牙。
谁遣虞卿裁道帔，轻绡一匹染朝霞。

小树开朝径，长茸湿夜烟。柳花惊雪浦，麦雨涨溪田。 
古刹疏钟度，遥岚破月悬。沙头敲石火，烧竹照渔船。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十一 
 
   
　 
　

　
 　



   卷391_1 【金铜仙人辞汉歌】李贺 

茂陵刘郎秋风客，夜闻马嘶晓无迹。画栏桂树悬秋香， 
三十六宫土花碧。魏官牵车指千里，东关酸风射眸子。 
空将汉月出宫门，忆君清泪如铅水。衰兰送客咸阳道， 
天若有情天亦老。携盘独出月荒凉，渭城已远波声小。主



   卷391_2 【古悠悠行】李贺 

白景归西山，碧华上迢迢。今古何处尽，千岁随风飘。 
海沙变成石，鱼沫吹秦桥。空光远流浪，铜柱从年消。斋



   卷391_3 【黄头郎】李贺 

黄头郎，捞拢去不归。南浦芙蓉影，愁红独自垂。 
水弄湘娥珮，竹啼山露月。玉瑟调青门，石云湿黄葛。 
沙上蘼芜花，秋风已先发。好持扫罗荐，香出鸳鸯热。斋



   卷391_4 【马诗二十三首】李贺 

龙脊贴连钱，银蹄白踏烟。无人织锦韂，谁为铸金鞭。知

腊月草根甜，天街雪似盐。未知口硬软，先拟蒺藜衔。古

忽忆周天子，驱车上玉山。鸣驺辞凤苑，赤骥最承恩。斋

此马非凡马，房星本是星。向前敲瘦骨，犹自带铜声。主

大漠山如雪，燕山月似钩。何当金络脑，快走踏清秋。知

饥卧骨查牙，粗毛刺破花。鬣焦朱色落，发断锯长麻。古

西母酒将阑，东王饭已干。君王若燕去，谁为拽车辕。斋

赤兔无人用，当须吕布骑。吾闻果下马，羁策任蛮儿。主

飂叔去匆匆，如今不豢龙。夜来霜压栈，骏骨折西风。知

催榜渡乌江，神骓泣向风。君王今解剑，何处逐英雄。古

内马赐宫人，银鞯刺骐驎。午时盐坂上，蹭蹬溘风尘。斋

批竹初攒耳，桃花未上身。他时须搅阵，牵去借将军。主

宝玦谁家子，长闻侠骨香。堆金买骏骨，将送楚襄王。知

香襆赭罗新，盘龙蹙镫鳞。回看南陌上，谁道不逢春。古

不从桓公猎，何能伏虎威。一朝沟陇出，看取拂云飞。斋

唐剑斩隋公，拳毛属太宗。莫嫌金甲重，且去捉旋风。主

白铁剉青禾，砧间落细莎。世人怜小颈，金埒畏长牙。知

伯乐向前看，旋毛在腹间。只今掊白草，何日蓦青山。古

萧寺驮经马，元从竺国来。空知有善相，不解走章台。斋

重围如燕尾，宝剑似鱼肠。欲求千里脚，先采眼中光。主

暂系腾黄马，仙人上彩楼。须鞭玉勒吏，何事谪高州。知

汗血到王家，随鸾撼玉珂。少君骑海上，人见是青骡。古

武帝爱神仙，烧金得紫烟。厩中皆肉马，不解上青天。斋



   卷391_5 【申胡子觱篥歌】李贺 

颜热感君酒，含嚼芦中声。花娘篸绥妥，休睡芙蓉屏。 
谁截太平管，列点排空星。直贯开花风，天上驱云行。 
今夕岁华落，令人惜平生。心事如波涛，中坐时时惊。 
朔客骑白马，剑弝悬兰缨。俊健如生猱，肯拾蓬中萤。主



   卷391_6 【老夫采玉歌】李贺 

采玉采玉须水碧，琢作步摇徒好色。老夫饥寒龙为愁， 
蓝溪水气无清白。夜雨冈头食蓁子，杜鹃口血老夫泪。 
蓝溪之水厌生人，身死千年恨溪水。斜山柏风雨如啸， 
泉脚挂绳青袅袅。村寒白屋念娇婴，古台石磴悬肠草。知



   卷391_7 【伤心行】李贺 

咽咽学楚吟，病骨伤幽素。秋姿白发生，木叶啼风雨。 
灯青兰膏歇，落照飞蛾舞。古壁生凝尘，羁魂梦中语。主



   卷391_8 【湖中曲】李贺 

长眉越沙采兰若，桂叶水葓春漠漠。横船醉眠白昼闲， 
渡口梅风歌扇薄。燕钗玉股照青渠，越王娇郎小字书。 
蜀纸封巾报云鬓，晚漏壶中水淋尽。主



   卷391_9 【黄家洞】李贺 

雀步蹙沙声促促，四尺角弓青石镞。黑幡三点铜鼓鸣， 
高作猿啼摇箭箙。彩巾缠踍幅半斜，溪头簇队映葛花。 
山潭晚雾吟白鼍，竹蛇飞蠹射金沙。闲驱竹马缓归家， 
官军自杀容州槎。知



   卷391_10 【屏风曲】李贺 

蝶栖石竹银交关，水凝绿鸭琉璃钱。团回六曲抱膏兰， 
将鬟镜上掷金蝉。沉香火暖茱萸烟，酒觥绾带新承欢。 
月风吹露屏外寒，城上乌啼楚女眠。知



   卷391_11 【南山田中行】李贺 

秋野明，秋风白，塘水漻漻虫啧啧。云根苔藓山上石， 
冷红泣露娇啼色。荒畦九月稻叉牙，蛰萤低飞陇径斜。 
石脉水流泉滴沙，鬼灯如漆点松花。知



   卷391_12 【贵主征行乐】李贺 

奚骑黄铜连锁甲，罗旗香干金画叶。中军留醉河阳城， 
娇嘶紫燕踏花行。春营骑将如红玉，走马捎鞭上空绿。 
女垣素月角咿咿，牙帐未开分锦衣。知



   卷391_13 【酒罢张大彻索赠诗（时张初效潞幕）】李贺 

长鬣张郎三十八，天遣裁诗花作骨。往还谁是龙头人， 
公主遣秉鱼须笏。太行青草上白衫，匣中章奏密如蚕。 
金门石阁知卿有，豸角鸡香早晚含。陇西长吉摧颓客， 
酒阑感觉中区窄。葛衣断碎赵城秋，吟诗一夜东方白。古



   卷391_14 【罗浮山父与葛篇】李贺 

依依宜织江雨空，雨中六月兰台风。博罗老仙时出洞， 
千岁石床啼鬼工。蛇毒浓凝洞堂湿，江鱼不食衔沙立。 
欲剪箱中一尺天，吴娥莫道吴刀涩。古



   卷391_15 【仁和里杂叙皇甫湜（湜新尉陆浑）】李贺 

大人乞马癯乃寒，宗人贷宅荒厥垣。横庭鼠径空土涩， 
出篱大枣垂朱残。安定美人截黄绶，脱落缨裾瞑朝酒。 
还家白笔未上头，使我清声落人后。枉辱称知犯君眼， 
排引才升强縆断。洛风送马入长关，阖扇未开逢猰犬。 
那知坚都相草草，客枕幽单看春老。归来骨薄面无膏， 
疫气冲头鬓茎少。欲雕小说干天官，宗孙不调为谁怜。 
明朝下元复西道，崆峒叙别长如天。古



   卷391_16 【宫娃歌】李贺 

蜡光高悬照纱空，花房夜捣红守宫。象口吹香毾bG暖， 
七星挂城闻漏板。寒入罘罳殿影昏，彩鸾帘额著霜痕。 
啼蛄吊月钩栏下，屈膝铜铺锁阿甄。梦入家门上沙渚， 
天河落处长洲路。愿君光明如太阳，放妾骑鱼撇波去。斋



   卷391_17 【堂堂】李贺 

堂堂复堂堂，红脱梅灰香。十年粉蠹生画梁， 
饥虫不食推碎黄。蕙花已老桃叶长，禁院悬帘隔御光。 
华清源中礜石汤，裴回白凤随君王。斋



   卷391_18 【勉爱行二首送小季之庐山】李贺 

洛郊无俎豆，弊厩惭老马。小雁过炉峰，影落楚水下。 
长船倚云泊，石镜秋凉夜。岂解有乡情，弄月聊呜哑。古

别柳当马头，官槐如兔目。欲将千里别，持我易斗粟。 
南云北云空脉断，灵台经络悬春线。青轩树转月满床， 
下国饥儿梦中见。维尔之昆二十馀，年来持镜颇有须。 
辞家三载今如此，索米王门一事无。荒沟古水光如刀， 
庭南拱柳生蛴螬。江干幼客真可念，郊原晚吹悲号号。斋



   卷391_19 【致酒行】李贺 

零落栖迟一杯酒，主人奉觞客长寿。主父西游困不归， 
家人折断门前柳。吾闻马周昔作新丰客，天荒地老无人识。 
空将笺上两行书，直犯龙颜请恩泽。我有迷魂招不得， 
雄鸡一声天下白。少年心事当拏云，谁念幽寒坐呜呃。主



   卷391_20 【长歌续短歌】李贺 

长歌破衣襟，短歌断白发。秦王不可见，旦夕成内热。 
渴饮壶中酒，饥拔陇头粟。凄凄四月阑，千里一时绿。 
夜峰何离离，明月落石底。裴回沿石寻，照出高峰外。 
不得与之游，歌成鬓先改。知



   卷391_21 【公莫舞歌】李贺 

方花古础排九楹，刺豹淋血盛银罂。华筵鼓吹无桐竹， 
长刀直立割鸣筝。横楣粗锦生红纬，日炙锦嫣王未醉。 
腰下三看宝玦光，项庄掉箾栏前起。材官小臣公莫舞， 
座上真人赤龙子。芒砀云瑞抱天回，咸阳王气清如水。 
铁枢铁楗重束关，大旗五丈撞双镮。汉王今日颁秦印， 
绝膑刳肠臣不论。主



   卷391_22 【昌谷北园新笋四首】李贺 

箨落长竿削玉开，君看母笋是龙材。
更容一夜抽千尺，别却池园数寸泥。

斫取青光写楚辞，腻香春粉黑离离。
无情有恨何人见，露压烟啼千万枝。

家泉石眼两三茎，晓看阴根紫脉生。
今年水曲春沙上，笛管新篁拔玉青。

古竹老梢惹碧云，茂陵归卧叹清贫。
风吹千亩迎雨啸，鸟重一枝入酒尊。



   卷391_23 【恼公】李贺 

宋玉愁空断，娇饶粉自红。歌声春草露，门掩杏花丛。 
注口樱桃小，添眉桂叶浓。晓奁妆秀靥，夜帐减香筒。 
钿镜飞孤鹊，江图画水葓。陂陀梳碧凤，腰袅带金虫。 
杜若含清露，河蒲聚紫茸。月分蛾黛破，花合靥朱融。 
发重疑盘雾，腰轻乍倚风。密书题豆蔻，隐语笑芙蓉。 
莫锁茱萸匣，休开翡翠笼。弄珠惊汉燕，烧蜜引胡蜂。 
醉缬抛红网，单罗挂绿蒙。数钱教姹女，买药问巴賨。 
匀脸安斜雁，移灯想梦熊。肠攒非束竹，胘急是张弓。 
晚树迷新蝶，残霓忆断虹。古时填渤澥，今日凿崆峒。 
绣沓褰长幔，罗裙结短封。心摇如舞鹤，骨出似飞龙。 
井槛淋清漆，门铺缀白铜。隈花开兔径，向壁印狐踪。 
玳瑁钉帘薄，琉璃叠扇烘。象床缘素柏，瑶席卷香葱。 
细管吟朝幌，芳醪落夜枫。宜男生楚巷，栀子发金墉。 
龟甲开屏涩，鹅毛渗墨浓。黄庭留卫瓘，绿树养韩冯。 
鸡唱星悬柳，鸦啼露滴桐。黄娥初出座，宠妹始相从。 
蜡泪垂兰烬，秋芜扫绮栊。吹笙翻旧引，沽酒待新丰。 
短珮愁填粟，长弦怨削菘。曲池眠乳鸭，小阁睡娃僮。 
褥缝篸双线，钩绦辫五总。蜀烟飞重锦，峡雨溅轻容。 
拂镜羞温峤，薰衣避贾充。鱼生玉藕下，人在石莲中。 
含水弯蛾翠，登楼选马騣。使君居曲陌，园令住临邛。 
桂火流苏暖，金炉细炷通。春迟王子态，莺啭谢娘慵。 
玉漏三星曙，铜街五马逢。犀株防胆怯，银液镇心忪。 
跳脱看年命，琵琶道吉凶。王时应七夕，夫位在三宫。 
无力涂云母，多方带药翁。符因青鸟送，囊用绛纱缝。 
汉苑寻官柳，河桥阂禁钟。月明中妇觉，应笑画堂空。斋



   卷391_24 【感讽五首】李贺 

合浦无明珠，龙洲无木奴。足知造化力，不给使君须。 
越妇未织作，吴蚕始蠕蠕。县官骑马来，狞色虬紫须。 
怀中一方板，板上数行书。不因使君怒，焉得诣尔庐。 
越妇拜县官，桑牙今尚小。会待春日晏，丝车方掷掉。 
越妇通言语，小姑具黄粱。县官踏餐去，簿吏复登堂。知

奇俊无少年，日车何躃躃。我待纡双绶，遗我星星发。 
都门贾生墓，青蝇久断绝。寒食摇扬天，愤景长肃杀。 
皇汉十二帝，唯帝称睿哲。一夕信竖儿，文明永沦歇。主

南山何其悲，鬼雨洒空草。长安夜半秋，风前几人老。 
低迷黄昏径，袅袅青栎道。月午树无影，一山唯白晓。 
漆炬迎新人，幽圹萤扰扰。斋

星尽四方高，万物知天曙。己生须己养，荷担出门去。 
君平久不反，康伯循国路。晓思何譊譊，闤闠千人语。知

石根秋水明，石畔秋草瘦。侵衣野竹香，蛰蛰垂叶厚。 
岑中月归来，蟾光挂空秀。桂露对仙娥，星星下云逗。 
凄凉栀子落，山璺泣清漏。下有张仲蔚，披书案将朽。主



   卷391_25 【三月过行宫】李贺 

渠水红繁拥御墙，风娇小叶学娥妆。
垂帘几度青春老，堪锁千年白日长。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十二 
 
   
　 
　

　
 　



   卷392_1 【追和何、谢铜雀妓】李贺 

佳人一壶酒，秋容满千里。石马卧新烟，忧来何所似。 
歌声且潜弄，陵树风自起。长裾压高台，泪眼看花机。古



   卷392_2 【送秦光禄北征】李贺 

北虏胶堪折，秋沙乱晓鼙。髯胡频犯塞，骄气似横霓。 
灞水楼船渡，营门细柳开。将军驰白马，豪彦骋雄材。 
箭射欃枪落，旗悬日月低。榆稀山易见，甲重马频嘶。 
天远星光没，沙平草叶齐。风吹云路火，雪污玉关泥。 
屡断呼韩颈，曾然董卓脐。太常犹旧宠，光禄是新隮。 
宝玦麒麟起，银壶狒狖啼。桃花连马发，彩絮扑鞍来。 
呵臂悬金斗，当唇注玉罍。清苏和碎蚁，紫腻卷浮杯。 
虎鞟先蒙马，鱼肠且断犀。zazb西旅狗，蹙额北方奚。
守帐然香暮，看鹰永夜栖。黄龙就别镜，青冢念阳台。 
周处长桥役，侯调短弄哀。钱塘阶凤羽，正室擘鸾钗。 
内子攀琪树，羌儿奏落梅。今朝擎剑去，何日刺蛟回。古



   卷392_25 【酬答二首】李贺 

金鱼公子夹衫长，密装腰鞓割玉方。
行处春风随马尾，柳花偏打内家香。

雍州二月梅池春，御水䴔䴖暖白蘋。
试问酒旗歌板地，今朝谁是拗花人。



   卷392_26 【画角东城】李贺 

河转曙萧萧，鸦飞睥睨高。帆长摽越甸，壁冷挂吴刀。 
淡菜生寒日，鲕鱼潠白涛。水花沾抹额，旗鼓夜迎潮。 
【谢秀才有妾缟练改从于人秀才引留之不得…嘲谢复继四首】 
谁知泥忆云，望断梨花春。荷丝制机练，竹叶剪花裙。 
月明啼阿姊，灯暗会良人。也识君夫婿，金鱼挂在身。斋

铜镜立青鸾，燕脂拂紫绵。腮花弄暗粉，眼尾泪侵寒。 
碧玉破不复，瑶琴重拨弦。今日非昔日，何人敢正看。知

洞房思不禁，蜂子作花心。灰暖残香炷，发冷青虫簪。 
夜遥灯焰短，睡熟小屏深。好作鸳鸯梦，南城罢捣砧。斋

寻常轻宋玉，今日嫁文鸯。戟干横龙簴，刀环倚桂窗。 
邀人裁半袖，端坐据胡床。泪湿红轮重，栖乌上井梁。知



   卷392_27 【昌谷读书示巴童】李贺 

虫响灯光薄，宵寒药气浓。君怜垂翅客，辛苦尚相从。斋



   卷392_28 【巴童答】李贺 

巨鼻宜山褐，庞眉入苦吟。非君唱乐府，谁识怨秋深。知



   卷392_29 【代崔家送客】李贺 

行尽柳烟下，马蹄白翩翩。恐随行处尽，何忍重扬鞭。斋



   卷392_30 【出城】李贺 

雪下桂花稀，啼乌被弹归。关水乘驴影，秦风帽带垂。 
入乡试万里，无印自堪悲。卿卿忍相问，镜中双泪姿。古



   卷392_31 【莫种树】李贺 

园中莫种树，种树四时愁。独睡南床月，今秋似去秋。主



   卷392_32 【将发】李贺 

东床卷席罢，濩落将行去。秋白遥遥空，日满门前路。古



   卷392_33 【追赋画江潭苑四首】李贺 

吴苑晓苍苍，宫衣水溅黄。小鬟红粉薄，骑马珮珠长。 
路指台城迥，罗薰袴褶香。行云沾翠辇，今日似襄王。知

宝袜菊衣单，蕉花密露寒。水光兰泽叶，带重剪刀钱。 
角暖盘弓易，靴长上马难。泪痕沾寝帐，匀粉照金鞍。斋

剪翅小鹰斜，绦根玉镟花。鞦垂妆钿粟，箭箙钉文牙。 
狒狒啼深竹，䴔䴖老湿沙。宫官烧蜡火，飞烬污铅华。知

十骑簇芙蓉，宫衣小队红。练香熏宋鹊，寻箭踏卢龙。 
旗湿金铃重，霜干玉镫空。今朝画眉早，不待景阳钟。斋



   卷392_34 【潞州张大宅病酒，遇江使，寄上十四兄】李贺 

秋至昭关后，当知赵国寒。系书随短羽，写恨破长笺。 
病客眠清晓，疏桐坠绿鲜。城鸦啼粉堞，军吹压芦烟。 
岸帻褰沙幌，枯塘卧折莲。木窗银迹画，石磴水痕钱。 
旅酒侵愁肺，离歌绕懦弦。诗封两条泪，露折一枝兰。 
莎老沙鸡泣，松干瓦兽残。觉骑燕地马，梦载楚溪船。 
椒桂倾长席，鲈鲂斫玳筵。岂能忘旧路，江岛滞佳年。古



   卷392_35 【难忘曲】李贺 

夹道开洞门，弱杨低画戟。帘影竹华起，箫声吹日色。 
蜂语绕妆镜，拂蛾学春碧。乱系丁香梢，满栏花向夕。知



   卷392_36 【贾公闾贵婿曲】李贺 

朝衣不须长，分花对袍缝。嘤嘤白马来，满脑黄金重。 
今朝香气苦，珊瑚涩难枕。且要弄风人，暖蒲沙上饮。 
燕语踏帘钩，日虹屏中碧。潘令在河阳，无人死芳色。知



   卷392_37 【夜饮朝眠曲】李贺 

觞酣出座东方高，腰横半解星劳劳。柳苑鸦啼公主醉， 
薄露压花蕙园气。玉转湿丝牵晓水，熟粉生香琅玕紫。 
夜饮朝眠断无事，楚罗之帏卧皇子。知



   卷392_38 【王濬墓下作】李贺 

人间无阿童，犹唱水中龙。白草侵烟死，秋梨绕地红。 
古书平黑石，袖剑断青铜。耕势鱼鳞起，坟科马鬣封。 
菊花垂湿露，棘径卧干蓬。松柏愁香涩，南原几夜风。知



   卷392_39 【客游】李贺 

悲满千里心，日暖南山石。不谒承明庐，老作平原客。 
四时别家庙，三年去乡国。旅歌屡弹铗，归问时裂帛。主



   卷392_40 【崇义里滞雨】李贺 

落莫谁家子，来感长安秋。壮年抱羁恨，梦泣生白头。 
瘦马秣败草，雨沫飘寒沟。南宫古帘暗，湿景传签筹。 
家山远千里，云脚天东头。忧眠枕剑匣，客帐梦封侯。主



   卷392_41 【冯小怜】李贺 

湾头见小怜，请上琵琶弦。破得春风恨，今朝直几钱。 
裙垂竹叶带，鬓湿杏花烟。玉冷红丝重，齐宫妾驾鞭。斋



   卷392_42 【赠陈商】李贺 

长安有男儿，二十心已朽。楞伽堆案前，楚辞系肘后。 
人生有穷拙，日暮聊饮酒。只今道已塞，何必须白首。 
凄凄陈述圣，披褐鉏俎豆。学为尧舜文，时人责衰偶。 
柴门车辙冻，日下榆影瘦。黄昏访我来，苦节青阳皱。 
太华五千仞，劈地抽森秀。旁古无寸寻，一上戛牛斗。 
公卿纵不怜，宁能锁吾口。李生师太华，大坐看白昼。 
逢霜作朴樕，得气为春柳。礼节乃相去，憔悴如刍狗。 
风雪直斋坛，墨组贯铜绶。臣妾气态间，唯欲承箕帚。 
天眼何时开，古剑庸一吼。知



   卷392_43 【钓鱼诗】李贺 

秋水钓红渠，仙人待素书。菱丝萦独茧，蒲米蛰双鱼。 
斜竹垂清沼，长纶贯碧虚。饵悬春蜥蜴，钩坠小蟾蜍。 
詹子情无限，龙阳恨有馀。为看烟浦上，楚女泪沾裾。知



   卷392_44 【奉和二兄罢使遣马归延州】李贺 

空留三尺剑，不用一丸泥。马向沙场去，人归故国来。 
笛愁翻陇水，酒喜沥春灰。锦带休惊雁，罗衣尚斗鸡。 
还吴已渺渺，入郢莫凄凄。自是桃李树，何畏不成蹊。知



   卷392_45 【答赠】李贺 

本是张公子，曾名萼绿华。沉香熏小像，杨柳伴啼鸦。 
露重金泥冷，杯阑玉树斜。琴堂沽酒客，新买后园花。主



   卷392_46 【题赵生壁】李贺 

大妇然竹根，中妇舂玉屑。冬暖拾松枝，日烟坐蒙灭。 
木藓青桐老，石井水声发。曝背卧东亭，桃花满肌骨。斋



   卷392_47 【感春】李贺 

日暖自萧条，花悲北郭骚。榆穿莱子眼，柳断舞儿腰。 
上幕迎神燕，飞丝送百劳。胡琴今日恨，急语向檀槽。古



   卷392_48 【仙人】李贺 

弹琴石壁上，翻翻一仙人。手持白鸾尾，夜扫南山云。 
鹿饮寒涧下，鱼归清海滨。当时汉武帝，书报桃花春。知



   卷392_49 【河阳歌】李贺 

染罗衣，秋蓝难著色。不是无心人，为作台邛客。 
花烧中潬城，颜郎身已老。惜许两少年，抽心似春草。 
今日见银牌，今夜鸣玉晏。牛头高一尺，隔坐应相见。 
月从东方来，酒从东方转。觥船饫口红，蜜炬千枝烂。古



   卷392_50 【花游曲】李贺 

春柳南陌态，冷花寒露姿。今朝醉城外，拂镜浓扫眉。 
烟湿愁车重，红油覆画衣。舞裙香不暖，酒色上来迟。知



   卷392_51 【春昼】李贺 

朱城报春更漏转，光风催兰吹小殿。草细堪梳，柳长如线。 
卷衣秦帝，扫粉赵燕。日含画幕，蜂上罗荐。平阳花坞， 
河阳花县。越妇支机，吴蚕作茧。菱汀系带，荷塘倚扇。 
江南有情，塞北无恨。古



   卷392_52 【安乐宫】李贺 

深井桐乌起，尚复牵情水。未盥邵陵瓜，瓶中弄长翠。 
新成安乐宫，宫如凤凰翅。歌回蜡板鸣，左悺提壶使。 
绿蘩悲水曲，茱萸别秋子。古



   卷392_53 【胡蝶飞】李贺 

杨花扑帐春云热，龟甲屏风醉眼缬。
东家胡蝶西家飞，白骑少年今日归。



   卷392_54 【梁公子】李贺 

风彩出萧家，本是菖蒲花。南塘莲子熟，洗马走江沙。 
御笺银沫冷，长簟凤窠斜。种柳营中暗，题书赐馆娃。斋



   卷392_55 【牡丹种曲】李贺 

莲枝未长秦蘅老，走马驮金劚春草。水灌香泥却月盆， 
一夜绿房迎白晓。美人醉语园中烟，晚华已散蝶又阑。 
梁王老去罗衣在，拂袖风吹蜀国弦。归霞帔拖蜀帐昏， 
嫣红落粉罢承恩。檀郎谢女眠何处，楼台月明燕夜语。主



   卷392_56 【后园凿井歌】李贺 

井上辘轳床上转。水声繁，弦声浅。情若何，荀奉倩。 
城头日，长向城头住。一日作千年，不须流下去。斋



   卷392_57 【开愁歌（华下作）】李贺 

秋风吹地百草干，华容碧影生晚寒。我当二十不得意， 
一心愁谢如枯兰。衣如飞鹑马如狗，临岐击剑生铜吼。 
旗亭下马解秋衣，请贳宜阳一壶酒。壶中唤天云不开， 
白昼万里闲凄迷。主人劝我养心骨，莫受俗物相填bh。主



   卷392_58 【秦宫诗】李贺 

越罗衫袂迎春风，玉刻麒麟腰带红。楼头曲宴仙人语， 
帐底吹笙香雾浓。人间酒暖春茫茫，花枝入帘白日长。 
飞窗复道传筹饮，十夜铜盘腻烛黄。秃衿小袖调鹦鹉， 
紫绣麻cj踏哮虎。斫桂烧金待晓筵，白鹿青苏夜半煮。 
桐英永巷骑新马，内屋深屏生色画。开门烂用水衡钱， 
卷起黄河向身泻。皇天厄运犹曾裂，秦宫一生花底活。 
鸾篦夺得不还人，醉睡氍毹满堂月。主



   卷392_59 【古邺城童子谣，效王粲刺曹操】李贺 

邺城中，暮尘起。将黑丸，斫文吏。棘为鞭，虎为马。 
团团走，邺城下。切玉剑，射日弓。献何人，奉相公。 
扶毂来，关右儿。香扫涂，相公归。主



   卷392_60 【杨生青花紫石砚歌】李贺 

端州石工巧如神，踏天磨刀割紫云。佣刓抱水含满唇， 
暗洒苌弘冷血痕。纱帷昼暖墨花春，轻沤漂沫松麝薰。 
干腻薄重立脚匀，数寸光秋无日昏。圆毫促点声静新， 
孔砚宽顽何足云。知



   卷392_61 【房中思】李贺 

新桂如蛾眉，秋风吹小绿。行轮出门去，玉銮声断续。 
月轩下风露，晓庭自幽涩。谁能事贞素，卧听莎鸡泣。主



   卷392_62 【石城晓】李贺 

月落大堤上，女垣栖乌起。细露湿团红，寒香解夜醉。 
女牛渡天河，柳烟满城曲。上客留断缨，残蛾斗双绿。 
春帐依微蝉翼罗，横茵突金隐体花。帐前轻絮鹤毛起， 
欲说春心无所似。知



   卷392_63 【苦昼短】李贺 

飞光飞光，劝尔一杯酒。吾不识青天高，黄地厚， 
唯见月寒日暖，来煎人寿。食熊则肥，食蛙则瘦。 
神君何在，太一安有。天东有若木，下置衔烛龙。 
吾将斩龙足，嚼龙肉。使之朝不得回，夜不得伏。 
自然老者不死，少者不哭。何为服黄金，吞白玉。 
谁似任公子，云中骑碧驴。刘彻茂陵多滞骨， 
嬴政梓棺费鲍鱼。知



   卷392_64 【章和二年中】李贺 

云萧索，田风拂拂，麦芒如篲黍如粟。关中父老百领襦， 
关东吏人乏诟租。健犊春耕土膏黑，菖蒲丛丛沿水脉。 
殷勤为我下田租，百钱携偿丝桐客。游春漫光坞花白， 
野林散香神降席。拜神得寿献天子，七星贯断姮娥死。古



   卷392_65 【春归昌谷】李贺 

束发方读书，谋身苦不早。终军未乘传，颜子鬓先老。 
天网信崇大，矫士常慅慅。逸目骈甘华，羁心如荼蓼。 
旱云二三月，岑岫相颠倒。谁揭赪玉盘，东方发红照。 
春热张鹤盖，兔目官槐小。思焦面如病，尝胆肠似绞。 
京国心烂漫，夜梦归家少。发轫东门外，天地皆浩浩。 
青树骊山头，花风满秦道。宫台光错落，装尽偏峰峤。 
细绿及团红，当路杂啼笑。香风下高广，鞍马正华耀。 
独乘鸡栖车，自觉少风调。心曲语形影，只身焉足乐。 
岂能脱负檐，刻鹤曾无兆。幽幽太华侧，老柏如建纛。 
龙皮相排戛，翠羽更荡掉。驱趋委憔悴，眺览强容貌。 
花蔓阂行輈，縠烟暝深徼。少健无所就，入门愧家老。 
听讲依大树，观书临曲沼。知非出柙虎，甘作藏雾豹。 
韩鸟处矰缴，湘鯈在笼罩。狭行无廓落，壮士徒轻躁。主



   卷392_66 【昌谷诗（五月二十七日作）】李贺 

昌谷五月稻，细青满平水。遥峦相压叠，颓绿愁堕地。 
光洁无秋思，凉旷吹浮媚。竹香满凄寂，粉节涂生翠。 
草发垂恨鬓，光露泣幽泪。层围烂洞曲，芳径老红醉。 
攒虫锼古柳，蝉子鸣高邃。大带委黄葛，紫蒲交狭涘。 
石钱差复藉，厚叶皆蟠腻。汰沙好平白，立马印青字。 
晚鳞自遨游，瘦鹄暝单跱。嘹嘹湿蛄声，咽源惊溅起。 
纡缓玉真路，神娥蕙花里。苔絮萦涧砾，山实垂赪紫。 
小柏俨重扇，肥松突丹髓。鸣流走响韵，垄秋拖光穟。 
莺唱闵女歌，瀑悬楚练帔。风露满笑眼，骈岩杂舒坠。 
乱条迸石岭，细颈喧岛毖。日脚扫昏翳，新云启华閟。 
谧谧厌夏光，商风道清气。高眠服玉容，烧桂祀天几。 
雾衣夜披拂，眠坛梦真粹。待驾栖鸾老，故宫椒壁圮。 
鸿珑数铃响，羁臣发凉思。阴藤束朱键，龙帐著魈魅。 
碧锦帖花檉，香衾事残贵。歌尘蠹木在，舞彩长云似。 
珍壤割绣段，里俗祖风义。邻凶不相杵，疫病无邪祀。 
鲐皮识仁惠，丱角知靦耻。县省司刑官，户乏诟租吏。 
竹薮添堕简，石矶引钩饵。溪湾转水带，芭蕉倾蜀纸。 
岑光晃縠襟，孤景拂繁事。泉尊陶宰酒，月眉谢郎妓。 
丁丁幽钟远，矫矫单飞至。霞巘殷嵯峨，危溜听争次。 
淡蛾流平碧，薄月眇阴悴。凉光入涧岸，廓尽山中意。 
渔童下宵网，霜禽竦烟翅。潭镜滑蛟涎，浮珠噞鱼戏。 
风桐瑶匣瑟，萤星锦城使。柳缀长缥带，篁掉短笛吹。 
石根缘绿藓，芦笋抽丹渍。漂旋弄天影，古桧拏云臂。 
愁月薇帐红，罥云香蔓刺。芒麦平百井，闲乘列千肆。 
刺促成纪人，好学鸱夷子。古



   卷392_67 【铜驼悲】李贺 

落魄三月罢，寻花去东家。谁作送春曲，洛岸悲铜驼。 
桥南多马客，北山饶古人。客饮杯中酒，驼悲千万春。 
生世莫徒劳，风吹盘上烛。厌见桃株笑，铜驼夜来哭。古



   卷392_68 【自昌谷到洛后门】李贺 

九月大野白，苍岑竦秋门。寒凉十月末，露霰濛晓昏。 
澹色结昼天，心事填空云。道上千里风，野竹蛇涎痕。 
石涧涷波声，鸡叫清寒晨。强行到东舍，解马投旧邻。 
东家名廖者，乡曲传姓辛。杖头非饮酒，吾请造其人。 
始欲南去楚，又将西适秦。襄王与武帝，各自留青春。 
闻道兰台上，宋玉无归魂。缃缥两行字，蛰虫蠹秋芸。 
为探秦台意，岂命余负薪。古



   卷392_69 【七月一日晓入太行山】李贺 

一夕绕山秋，香露溘蒙菉。新桥倚云阪，候虫嘶露朴。 
洛南今已远，越衾谁为熟。石气何凄凄，老莎如短镞。知



   卷392_70 【秋凉诗，寄正字十二兄】李贺 

闭门感秋风，幽姿任契阔。大野生素空，天地旷肃杀。 
露光泣残蕙，虫响连夜发。房寒寸辉薄，迎风绛纱折。 
披书古芸馥，恨唱华容歇。百日不相知，花光变凉节。 
弟兄谁念虑，笺翰既通达。青袍度白马，草简奏东阙。 
梦中相聚笑，觉见半床月。长思剧寻环，乱忧抵覃葛。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十三 
 
   
　 
　

　
 　



   卷393_1 【艾如张】李贺 

锦襜褕，绣裆襦。强饮啄，哺尔雏。陇东卧穟满风雨， 
莫信笼媒陇西去。齐人织网如素空，张在野田平碧中。 
网丝漠漠无形影，误尔触之伤首红。艾叶绿花谁剪刻， 
中藏祸机不可测。知



   卷393_2 【上云乐】李贺 

飞香走红满天春，花龙盘盘上紫云。三千宫女列金屋， 
五十弦瑟海上闻。天江碎碎银沙路，嬴女机中断烟素。 
断烟素，缝衣缕，八月一日君前舞。知



   卷393_3 【摩多楼子】李贺 

玉塞去金人，二万四千里。风吹沙作云，一时渡辽水。 
天白水如练，甲丝双串断。行行莫苦辛，城月犹残半。 
晓气朔烟上，趢趗胡马蹄。行人临水别，隔陇长东西。知



   卷393_4 【猛虎行（四言）】李贺 

长戈莫舂，长弩莫抨。乳孙哺子，教得生狞。 
举头为城，掉尾为旌。东海黄公，愁见夜行。 
道逢驺虞，牛哀不平。何用尺刀，壁上雷鸣。 
泰山之下，妇人哭声。官家有程，吏不敢听。古



   卷393_5 【日出行】李贺 

白日下昆仑，发光如舒丝。徒照葵藿心，不照游子悲。 
折折黄河曲，日从中央转。旸谷耳曾闻，若木眼不见。 
奈尔铄石，胡为销人。羿弯弓属矢那不中， 
足令久不得奔，讵教晨光夕昏。斋



   卷393_6 【苦篁调啸引】李贺 

请说轩辕在时事，伶伦采竹二十四。伶伦采之自昆丘， 
轩辕诏遣中分作十二。伶伦以之正音律，轩辕以之调元气。 
当时黄帝上天时，二十三管咸相随，唯留一管人间吹。 
无德不能得此管，此管沉埋虞舜祠。主



   卷393_7 【拂舞歌辞】李贺 

吴娥声绝天，空云闲裴回。门外满车马，亦须生绿苔。 
尊有乌程酒，劝君千万寿。全胜汉武锦楼上， 
晓望晴寒饮花露。东方日不破，天光无老时。 
丹成作蛇乘白雾，千年重化玉井土。从蛇作土一千载， 
吴堤绿草年年在。背有八卦称神仙，邪鳞顽甲滑腥涎。古



   卷393_8 【夜坐吟】李贺 

踏踏马蹄谁见过，眼看北斗直天河。西风罗幕生翠波， 
铅华笑妾颦青蛾。为君起唱长相思，帘外严霜皆倒飞。 
明星烂烂东方陲，红霞梢出东南涯，陆郎去矣乘班骓。古



   卷393_9 【箜篌引（又曰公无渡河）】李贺 

公乎公乎，提壶将焉如。屈平沉湘不足慕， 
徐衍入海诚为愚。公乎公乎，床有菅席盘有鱼。 
北里有贤兄，东邻有小姑。陇亩油油黍与葫， 
瓦甒浊醪蚁浮浮。黍可食，醪可饮，公乎公乎其奈居。 
被发奔流竟何如，贤兄小姑哭呜呜。主



   卷393_10 【巫山高】李贺 

碧丛丛，高插天，大江翻澜神曳烟。楚魂寻梦风飔然， 
晓风飞雨生苔钱。瑶姬一去一千年，丁香筇竹啼老猿。 
古祠近月蟾桂寒，椒花坠红湿云间。主



   卷393_11 【平城下】李贺 

饥寒平城下，夜夜守明月。别剑无玉花，海风断鬓发。 
塞长连白空，遥见汉旗红。青帐吹短笛，烟雾湿昼龙。 
日晚在城上，依稀望城下。风吹枯蓬起，城中嘶瘦马。 
借问筑城吏，去关几千里。惟愁裹尸归，不惜倒戈死。知



   卷393_12 【江南弄】李贺 

江中绿雾起凉波，天上叠巘红嵯峨。水风浦云生老竹， 
渚暝蒲帆如一幅。鲈鱼千头酒百斛，酒中倒卧南山绿。 
吴歈越吟未终曲，江上团团帖寒玉。知



   卷393_13 【荣华乐（一作东洛梁家谣）】李贺 

鸢肩公子二十馀，齿编贝，唇激朱。气如虹霓，饮如建瓴， 
走马夜归叫严更。径穿复道游椒房，龙裘金玦杂花光。 
玉堂调笑金楼子，台下戏学邯郸倡。口吟舌话称女郎， 
锦袪绣面汉帝旁。得明珠十斛，白璧一双， 
新诏垂金曳紫光煌煌。马如飞，人如水，九卿六官皆望履。 
将回日月先反掌，欲作江河唯画地。峨峨虎冠上切云， 
竦剑晨趋凌紫氛。绣段千寻贻皂隶，黄金百镒贶家臣。 
十二门前张大宅，晴春烟起连天碧。金铺缀日杂红光， 
铜龙啮环似争力。瑶姬凝醉卧芳席，海素笼窗空下隔。 
丹穴取凤充行庖，玃玃如拳那足食。金蟾呀呀兰烛香， 
军装武妓声琅珰。谁知花雨夜来过，但见池台春草长。 
嘈嘈弦吹匝天开，洪崖箫声绕天来。天长一矢贯双虎， 
云弝绝骋聒旱雷。乱袖交竿管儿舞，吴音绿鸟学言语。 
能教刻石平紫金，解送刻毛寄新兔。三皇皇后七贵人， 
五十校尉二将军。当时飞去逐彩云，化作今日京华春。知



   卷393_14 【相劝酒】李贺 

羲和骋六辔，昼夕不曾闲。弹乌崦嵫竹，抶马蟠桃鞭。 
蓐收既断翠柳，青帝又造红兰。尧舜至今万万岁， 
数子将为倾盖间。青钱白璧买无端，丈夫快意方为欢。 
臛蠵臑熊何足云。会须钟饮北海，箕踞南山。 
歌淫淫，管愔愔，横波好送雕题金。人生得意且如此， 
何用强知元化心。相劝酒，终无辍。 
伏愿陛下鸿名终不歇，子孙绵如石上葛。 
来长安，车骈骈。中有梁冀旧宅，石崇故园。古



   卷393_15 【瑶华乐】李贺 

穆天子，走龙媒。八辔冬珑逐天回，五精扫地凝云开。 
高门左右日月环，四方错镂棱层殷。舞霞垂尾长盘珊， 
江澄海净神母颜。施红点翠照虞泉，曳云拖玉下昆山。 
列旆如松，张盖如轮。金风殿秋，清明发春。八銮十乘， 
矗如云屯。琼钟瑶席甘露文，玄霜绛雪何足云。 
薰梅染柳将赠君。铅华之水洗君骨，与君相对作真质。知



   卷393_16 【北中寒】李贺 

一方黑照三方紫，黄河冰合鱼龙死。三尺木皮断文理， 
百石强车上河水。霜花草上大如钱，挥刀不入迷濛天。 
争瀯海水飞凌喧，山瀑无声玉虹悬。知



   卷393_17 【梁台古愁】李贺 

梁王台沼空中立，天河之水夜飞入。台前斗玉作蛟龙， 
绿粉扫天愁露湿。撞钟饮酒行射天，金虎蹙裘喷血斑。 
朝朝暮暮愁海翻，长绳系日乐当年。芙蓉凝红得秋色， 
兰脸别春啼脉脉。芦洲客雁报春来，寥落野篁秋漫白。古



   卷393_18 【公无出门】李贺 

天迷迷，地密密。熊虺食人魂，雪霜断人骨。 
嗾犬狺狺相索索，舐掌偏宜佩兰客。帝遣乘轩灾自息， 
玉星点剑黄金轭。我虽跨马不得还，历阳湖波大如山。 
毒虬相视振金环，狻猊猰貐吐馋涎。鲍焦一世披草眠， 
颜回廿九鬓毛斑。颜回非血衰，鲍焦不违天。天畏遭衔啮， 
所以致之然。分明犹惧公不信，公看呵壁书问天。知



   卷393_19 【神弦别曲】李贺 

巫山小女隔云别，春风松花山上发。绿盖独穿香径归， 
白马花竿前孑孑。蜀江风澹水如罗，堕兰谁泛相经过。 
南山桂树为君死，云衫浅污红脂花。知



   卷393_20 【绿水词】李贺 

今宵好风月，阿侯在何处。为有倾人色，翻成足愁苦。 
东湖采莲叶，南湖拔蒲根。未持寄小姑，且持感愁魂。主



   卷393_21 【沙路曲】李贺 

柳脸半眠丞相树，珮马钉铃踏沙路。断烬遗香袅翠烟， 
烛骑啼乌上天去。帝家玉龙开九关，帝前动笏移南山。 
独垂重印押千官，金窠篆字红屈盘。沙路归来闻好语， 
旱火不光天下雨。知



   卷393_22 【上之回】李贺 

上之回，大旗喜。悬红云，挞凤尾。剑匣破，舞蛟龙。 
蚩尤死，鼓逢逢。天高庆雷齐坠地，地无惊烟海千里。主



   卷393_23 【高轩过（韩员外愈、皇甫侍御湜见过，因而命作）】李贺 

华裾织翠青如葱，金环压辔摇玲珑。马蹄隐耳声隆隆， 
入门下马气如虹。云是东京才子，文章钜公。 
二十八宿罗心胸，九精照耀贯当中。殿前作赋声摩空， 
笔补造化天无功。庞眉书客感秋蓬，谁知死草生华风。 
我今垂翅附冥鸿，他日不羞蛇作龙。古



   卷393_24 【贝宫夫人】李贺 

丁丁海女弄金环，雀钗翘揭双翅关。六宫不语一生闲， 
高悬银榜照青山。长眉凝绿几千年，清凉堪老镜中鸾。 
秋肌稍觉玉衣寒，空光帖妥水如天。古



   卷393_25 【兰香神女庙（三月中作）】李贺 

古春年年在，闲绿摇暖云。松香飞晚华，柳渚含日昏。 
沙砌落红满，石泉生水芹。幽篁画新粉，蛾绿横晓门。 
弱蕙不胜露，山秀愁空春。舞珮剪鸾翼，帐带涂轻银。 
兰桂吹浓香，菱藕长莘莘。看雨逢瑶姬，乘船值江君。 
吹箫饮酒醉，结绶金丝裙。走天呵白鹿，游水鞭锦鳞。 
密发虚鬟飞，腻颊凝花匀。团鬓分蛛巢，秾眉笼小唇。 
弄蝶和轻妍，风光怯腰身。深帏金鸭冷，奁镜幽凤尘。 
踏雾乘同归，撼玉山上闻。斋



   卷393_26 【送韦仁实兄弟入关】李贺 

送客饮别酒，千觞无赭颜。何物最伤心，马首鸣金镮。 
野色浩无主，秋明空旷间。坐来壮胆破，断目不能看。 
行槐引西道，青梢长攒攒。韦郎好兄弟，叠玉生文翰。 
我在山上舍，一亩蒿硗田。夜雨叫租吏，春声暗交关。 
谁解念劳劳，苍突唯南山。知



   卷393_27 【洛阳城外别皇甫湜】李贺 

洛阳吹别风，龙门起断烟。冬树束生涩，晚紫凝华天。 
单身野霜上，疲马飞蓬间。凭轩一双泪，奉坠绿衣前。主



   卷393_28 【溪晚凉】李贺 

白狐向月号山风，秋寒扫云留碧空。玉烟青湿白如幢， 
银湾晓转流天东。溪汀眠鹭梦征鸿，轻涟不语细游溶。 
层岫回岑复叠龙，苦篁对客吟歌筒。主



   卷393_29 【官不来，题皇甫湜先辈厅】李贺 

官不来，官庭秋，老桐错干青龙愁。书司曹佐走如牛， 
叠声问佐官来不。官不来，门幽幽。斋



   卷393_30 【长平箭头歌】李贺 

漆灰骨末丹水沙，凄凄古血生铜花。白翎金簳雨中尽， 
直馀三脊残狼牙。我寻平原乘两马，驿东石田蒿坞下。 
风长日短星萧萧，黑旗云湿悬空夜。左魂右魄啼肌瘦， 
酪瓶倒尽将羊炙。虫栖雁病芦笋红，回风送客吹阴火。 
访古汍澜收断镞，折锋赤璺曾刲肉。南陌东城马上儿， 
劝我将金换簝竹。古



   卷393_31 【江楼曲】李贺 

楼前流水江陵道，鲤鱼风起芙蓉老。晓钗催鬓语南风， 
抽帆归来一日功。鼍吟浦口飞梅雨，竿头酒旗换青苎。 
萧骚浪白云差池，黄粉油衫寄郎主。新槽酒声苦无力， 
南湖一顷菱花白。眼前便有千里愁，小玉开屏见山色。斋



   卷393_32 【塞下曲】李贺 

胡角引北风，蓟门白于水。天含青海道，城头月千里。 
露下旗濛濛，寒金鸣夜刻。蕃甲锁蛇鳞，马嘶青冢白。 
秋静见旄头，沙远席羁愁。帐北天应尽，河声出塞流。斋



   卷393_33 【染丝上春机】李贺 

玉罂泣水桐花井，蒨丝沉水如云影。美人懒态燕脂愁， 
春梭抛掷鸣高楼。彩线结茸背复叠，白袷玉郎寄桃叶， 
为君挑鸾作腰绶，愿君处处宜春酒。斋



   卷393_34 【五粒小松歌】李贺 

蛇子蛇孙鳞蜿蜿，新香几粒洪崖饭。绿波浸叶满浓光， 
细束龙髯铰刀剪。主人壁上铺州图，主人堂前多俗儒。 
月明白露秋泪滴，石笋溪云肯寄书。斋



   卷393_35 【塘上行】李贺 

藕花凉露湿，花缺藕根涩。飞下雌鸳鸯，塘水声溘溘。知



   卷393_36 【吕将军歌】李贺 

吕将军，骑赤兔。独携大胆出秦门，金粟堆边哭陵树。 
北方逆气污青天，剑龙夜叫将军闲。将军振袖挥剑锷， 
玉阙朱城有门阁。榼榼银龟摇白马，傅粉女郎火旗下。 
恒山铁骑请金枪，遥闻箙中花箭香。西郊寒蓬叶如刺， 
皇天新栽养神骥。厩中高桁排蹇蹄，饱食青刍饮白水。 
圆苍低迷盖张地，九州人事皆如此。赤山秀铤御时英， 
绿眼将军会天意。知



   卷393_37 【休洗红】李贺 

休洗红，洗多红色浅。卿卿骋少年，昨日殷桥见。 
封侯早归来，莫作弦上箭。主



   卷393_38 【神弦曲】李贺 

西山日没东山昏，旋风吹马马踏云。画弦素管声浅繁， 
花裙綷gw步秋尘。桂叶刷风桂坠子，青狸哭血寒狐死。 
古壁彩虬金帖尾，雨工骑入秋潭水。百年老鸮成木魅， 
笑声碧火巢中起。知



   卷393_39 【野歌】李贺 

鸦翎羽箭山桑弓，仰天射落衔芦鸿。麻衣黑肥冲北风， 
带酒日晚歌田中。男儿屈穷心不穷，枯荣不等嗔天公。 
寒风又变为春柳，条条看即烟濛濛。知



   卷393_40 【神弦】李贺 

女巫浇酒云满空，玉炉炭火香冬冬。海神山鬼来座中， 
纸钱窸窣鸣旋风。相思木帖金舞鸾，攒蛾一啑重一弹。 
呼星召鬼歆杯盘，山魅食时人森寒。终南日色低平湾， 
神兮长在有无间。神嗔神喜师更颜，送神万骑还青山。古



   卷393_41 【将进酒】李贺 

琉璃钟，琥珀浓，小槽酒滴真珠红。烹龙炮凤玉脂泣， 
罗屏绣幕围香风。吹龙笛，击鼍鼓。皓齿歌，细腰舞。 
况是青春日将暮，桃花乱落如红雨。劝君终日酩酊醉， 
酒不到刘伶坟上土。斋



   卷393_42 【美人梳头歌】李贺 

西施晓梦绡帐寒，香鬟堕髻半沉檀。辘轳咿哑转鸣玉， 
惊起芙蓉睡新足。双鸾开镜秋水光，解鬟临镜立象床。 
一编香丝云撒地，玉钗落处无声腻。纤手却盘老鸦色， 
翠滑宝钗簪不得。春风烂熳恼娇慵，十八鬟多无气力。 
妆成pE鬌欹不斜，云裾数步踏雁沙。背人不语向何处， 
下阶自折樱桃花。古



   卷393_43 【月漉漉篇】李贺 

月漉漉，波烟玉。莎青桂花繁，芙蓉别江木。 
粉态袷罗寒，雁羽铺烟湿。谁能看石帆，乘船镜中入。 
秋白鲜红死，水香莲子齐。挽菱隔歌袖，绿刺罥银泥。古



   卷393_44 【京城】李贺 

驱马出门意，牢落长安心。两事谁向道，自作秋风吟。主



   卷393_45 【官街鼓】李贺 

晓声隆隆催转日，暮声隆隆呼月出。汉城黄柳映新帘， 
柏陵飞燕埋香骨。磓发千年日长白，孝武秦王听不得。 
从君翠发芦花色，独共南山守中国。几回天上葬神仙， 
漏声相将无断缘。知



   卷393_46 【许公子郑姬歌（郑园中请贺作）】李贺 

许史世家外亲贵，宫锦千端买沉醉。铜驼酒熟烘明胶， 
古堤大柳烟中翠。桂开客花名郑袖，入洛闻香鼎门口。 
先将芍药献妆台，后解黄金大如斗。莫愁帘中许合欢， 
清弦五十为君弹。弹声咽春弄君骨，骨兴牵人马上鞍。 
两马八蹄踏兰苑，情如合竹谁能见。夜光玉枕栖凤凰， 
袷罗当门刺纯线。长翻蜀纸卷明君，转角含商破碧云。 
自从小靥来东道，曲里长眉少见人。相如冢上生秋柏， 
三秦谁是言情客。蛾鬟醉眼拜诸宗，为谒皇孙请曹植。古



   卷393_47 【新夏歌】李贺 

晓木千笼真蜡彩，落蕊枯香数分在。阴枝秀牙卷缥茸， 
长风回气扶葱茏。野家麦畦上新垄，长畛裴回桑柘重。 
刺香满地菖蒲草，雨梁燕语悲身老。三月摇扬入河道， 
天浓地浓柳梳扫。斋



   卷393_48 【题归梦】李贺 

长安风雨夜，书客梦昌谷。怡怡中堂笑，小弟栽涧菉。 
家门厚重意，望我饱饥腹。劳劳一寸心，灯花照鱼目。古



   卷393_49 【经沙苑】李贺 

野水泛长澜，宫牙开小蒨。无人柳自春，草渚鸳鸯暖。 
晴嘶卧沙马，老去悲啼展。今春还不归，塞嘤折翅雁。知



   卷393_50 【出城别张又新酬李汉】李贺 

李子别上国，南山崆峒春。不闻今夕鼓，差慰煎情人。 
赵壹赋命薄，马卿家业贫。乡书何所报，紫蕨生石云。 
长安玉桂国，戟带披侯门。惨阴地自光，宝马踏晓昏。 
腊春戏草苑，玉輓鸣qX辚。绿网缒金铃，霞卷清池漘。 
开贯泻蚨母，买冰防夏蝇。时宜裂大袂，剑客车盘茵。 
小人如死灰，心切生秋榛。皇图跨四海，百姓拖长绅。 
光明霭不发，腰龟徒甃银。吾将噪礼乐，声调摩清新。 
欲使十千岁，帝道如飞神。华实自苍老，流采长倾湓。 
没没暗齰舌，涕血不敢论。今将下东道，祭酒而别秦。 
六郡无剿儿，长刀谁拭尘。地理阳无正，快马逐服辕。 
二子美年少，调道讲清浑。讥笑断冬夜，家庭疏筱穿。 
曙风起四方，秋月当东悬。赋诗面投掷，悲哉不遇人。 
此别定沾臆，越布先裁巾。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十四 
 
   
　 
　

　
 　



   卷394_1 【南园】李贺 

方领蕙带折角巾，杜若已老兰苕春。南山削秀蓝玉合， 
小雨归去飞凉云。熟杏暖香梨叶老，草梢竹栅锁池痕。 
郑公乡老开酒尊，坐泛楚奏吟招魂。主



   卷394_2 【假龙吟歌】李贺 

石轧铜杯，吟咏枯瘁。苍鹰摆血，白凤下肺。桂子自落， 
云弄车盖。木死沙崩恶谿岛，阿母得仙今不老。 
窞中跳汰截清涎，隈壖卧水埋金爪。崖蹬苍苔吊石发， 
江君掩帐筼筜折。莲花去国一千年，雨后闻腥犹带铁。知



   卷394_3 【感讽六首】李贺 

人间春荡荡，帐暖香扬扬。飞光染幽红，夸娇来洞房。 
舞席泥金蛇，桐竹罗花床。眼逐春瞑醉，粉随泪色黄。 
王子下马来，曲沼鸣鸳鸯。焉知肠车转，一夕巡九方。知

苦风吹朔寒，沙惊秦木折。舞影逐空天，画鼓馀清节。 
蜀书秋信断，黑水朝波咽。娇魂从回风，死处悬乡月。斋

杂杂胡马尘，森森边士戟。天教胡马战，晓云皆血色。 
妇人携汉卒，箭箙囊巾帼。不惭金印重，踉跄腰鞬力。 
恂恂乡门老，昨夜试锋镝。走马遣书勋，谁能分粉墨。古

青门放弹去，马色连空郊。何年帝家物，玉装鞍上摇。 
去去走犬归，来来坐烹羔。千金不了馔，狢肉称盘臊。 
试问谁家子，乃老能佩刀。西山白盖下，贤俊寒萧萧。知

晓菊泫寒露，似悲团扇风。秋凉经汉殿，班子泣衰红。 
本无辞辇意，岂见入空宫。腰衱珮珠断，灰蝶生阴松。斋

蝶飞红粉台，柳扫吹笙道。十日悬户庭，九秋无衰草。 
调歌送风转，杯池白鱼小。水宴截香腴，菱科映青罩。 
zv蒙梨花满，春昏弄长啸。唯愁苦花落，不悟世衰到。
抚旧唯销魂，南山坐悲峭。斋



   卷394_1 【莫愁曲】李贺 

草生龙坡下，鸦噪城堞头。何人此城里，城角栽石榴。 
青丝系五马，黄金络双牛。白鱼驾莲船，夜作十里游。 
归来无人识，暗上沈香楼。罗床倚瑶瑟，残月倾帘钩。 
今日槿花落，明朝桐树秋。莫负平生意，何名何莫愁。主



   卷394_2 【夜来乐】李贺 

红罗复帐金流苏，华灯九枝悬鲤鱼。丽人映月开铜铺， 
春水滴酒猩猩沽。重一箧，香十株，赤金瓜子兼杂麸。 
五丝封青凫，阿侯此笑千万馀。南轩汉转帘影疏， 
桐林哑哑挟子乌。剑崖鞭节青石珠，白騧吹湍凝霜须。 
漏长送珮承明庐，倡楼嵯峨明月孤。新客下马故客去， 
绿蝉秀黛重拂梳。斋



   卷394_3 【嘲雪】李贺 

昨日发葱岭，今朝下兰渚。喜从千里来，乱笑含春语。 
龙沙湿汉旗，凤扇迎秦素。久别辽城鹤，毛衣已应故。古



   卷394_4 【春怀引】李贺 

芳蹊密影成花洞，柳结浓烟花带重。蟾蜍碾玉挂明弓， 
捍拨装金打仙凤。宝枕垂云选春梦，钿合碧寒龙脑冻。 
阿侯系锦觅周郎，凭仗东风好相送。古



   卷394_5 【白虎行】李贺 

火乌日暗崩腾云，秦皇虎视苍生群。烧书灭国无暇日， 
铸剑佩玦惟将军。玉坛设醮思冲天，一世二世当万年。 
烧丹未得不死药，拏舟海上寻神仙。鲸鱼张鬣海波沸， 
耕人半作征人鬼。雄豪气猛如焰烟，无人为决天河水。 
谁最苦兮谁最苦，报人义士深相许。渐离击筑荆卿歌， 
荆卿把酒燕丹语。剑如霜兮胆如铁，出燕城兮望秦月。 
天授秦封祚未移，衮龙衣点荆卿血。朱旗卓地白虎死， 
汉皇知是真天子。斋



   卷394_6 【有所思】李贺 

去年陌上歌离曲，今日君书远游蜀。帘外花开二月风， 
台前泪滴千行竹。琴心与妾肠，此夜断还续。 
想君白马悬雕弓，世间何处无春风。君心未肯镇如石， 
妾颜不久如花红。夜残高碧横长河，河上无梁空白波。 
西风未起悲龙梭，年年织素攒双蛾。江山迢递无休绝， 
泪眼看灯乍明灭。自从孤馆深锁窗，桂花几度圆还缺。 
鸦鸦向晓鸣森木，风过池塘响丛玉。白日萧条梦不成， 
桥南更问仙人卜。主



   卷394_7 【啁少年】李贺 

青骢马肥金鞍光，龙脑入缕罗衫香。美人狭坐飞琼觞， 
贫人唤云天上郎。别起高楼临碧筱，丝曳红鳞出深沼。 
有时半醉百花前，背把金丸落飞鸟。自说生来未为客， 
一身美妾过三百。岂知劚地种苗家，官税频催勿人织。 
长得积玉夸豪毅，每揖闲人多意气。生来不读半行书， 
只把黄金买身贵。少年安得长少年，海波尚变为桑田。 
荣枯递传急如箭，天公不肯于公偏。莫道韶华镇长在， 
发白面皱专相待。知



   卷394_8 【高平县东私路】李贺 

侵侵槲叶香，木花滞寒雨。今夕山上秋，永谢无人处。 
石谿远荒涩，棠实悬辛苦。古者定幽寻，呼君作私路。主



   卷394_9 【神仙曲】李贺 

碧峰海面藏灵书，上帝拣作神仙居。清明笑语闻空虚， 
斗乘巨浪骑鲸鱼。春罗书字邀王母，共宴红楼最深处。 
鹤羽冲风过海迟，不如却使青龙去。犹疑王母不相许， 
垂露娃鬟更传语。知



   卷394_10 【龙夜吟】李贺 

卷发胡儿眼睛绿，高楼夜静吹横竹。一声似向天上来， 
月下美人望乡哭。直排七点星藏指，暗合清风调宫徵。 
蜀道秋深云满林，湘江半夜龙惊起。玉堂美人边塞情， 
碧窗皓月愁中听。寒砧能捣百尺练，粉泪凝珠滴红线。 
胡儿莫作陇头吟，隔窗暗结愁人心。斋



   卷394_11 【昆仑使者】李贺 

昆仑使者无消息，茂陵烟树生愁色。金盘玉露自淋漓， 
元气茫茫收不得。麒麟背上石文裂，虬龙鳞下红枝折。 
何处偏伤万国心，中天夜久高明月。斋



   卷394_12 【汉唐姬饮酒歌】李贺 

御服沾霜露，天衢长蓁棘。金隐秋尘姿，无人为带饰。 
玉堂歌声寝，芳林烟树隔。云阳台上歌，鬼哭复何益。 
铁剑常光光，至凶威屡逼。强枭噬母心，奔厉索人魄。 
相看两相泣，泪下如波激。宁用清酒为，欲作黄泉客。 
不说玉山颓，且无饮中色。勉从天帝诉，天上寡沈厄。 
无处张繐帷，如何望松柏。妾身昼团团，君魂夜寂寂。 
蛾眉自觉长，颈粉谁怜白。矜持昭阳意，不肯看南陌。斋



   卷394_13 【听颖师琴歌】李贺 

别浦云归桂花渚，蜀国弦中双凤语。芙蓉叶落秋鸾离， 
越王夜起游天姥。暗珮清臣敲水玉，渡海蛾眉牵白鹿。 
谁看挟剑赴长桥，谁看浸发题春竹。竺僧前立当吾门， 
梵宫真相眉棱尊。古琴大轸长八尺，峄阳老树非桐孙。 
凉馆闻弦惊病客，药囊暂别龙须席。请歌直请卿相歌， 
奉礼官卑复何益。古



   卷394_14 【谣俗】李贺 

上林胡蝶小，试伴汉家君。飞向南城去，误落石榴裙。 
脉脉花满树，翾翾燕绕云。出门不识路，羞问陌头人。知



   卷394_15 【静女春曙曲】李贺 

嫩叶怜芳抱新蕊，泣露枝枝滴夭泪。粉窗香咽颓晓云， 
锦堆花密藏春睡。恋屏孔雀摇金尾，莺舌分明呼婢子。 
冰洞寒龙半匣水，一只商鸾逐烟起。知



   卷394_16 【少年乐】李贺 

芳草落花如锦地，二十长游醉乡里。红缨不动白马骄， 
垂柳金丝香拂水。吴娥未笑花不开，绿鬓耸堕兰云起。 
陆郎倚醉牵罗袂，夺得宝钗金翡翠。知



   卷394_17 【句】李贺 

不见山巅树，摧杌下为薪。日睹井中泥，上出作埃尘。 
（《箜篌谣》。一作岂甘井中泥，时至出作尘。）主

情知一丘趣，不谢千里印。知

倚剑登高台，悠悠送春目。（以上并见《海录碎事》。）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十五 
 
   
　 
　

　
 　



   卷395_1 【冰柱】刘叉 

师干久不息，农为兵兮民重嗟。骚然县宇，土崩水溃。 
畹中无熟谷，垄上无桑麻。王春判序，百卉茁甲含葩。 
有客避兵奔游僻，跋履险厄至三巴。貂裘蒙茸已敝缕， 
鬓发蓬舥。雀惊鼠伏，宁遑安处。独卧旅舍无好梦， 
更堪走风沙。天人一夜剪瑛琭，诘旦都成六出花。 
南亩未盈尺，纤片乱舞空纷拏。旋落旋逐朝暾化， 
檐间冰柱若削出交加。或低或昂，小大莹洁，随势无等差。 
始疑玉龙下界来人世，齐向茅檐布爪牙。又疑汉高帝， 
西方未斩蛇。人不识，谁为当风杖莫邪。铿镗冰有韵， 
的皪玉无瑕。不为四时雨，徒于道路成泥柤。不为九江浪， 
徒为汩没天之涯。不为双井水，满瓯泛泛烹春茶。 
不为中山浆，清新馥鼻盈百车。不为池与沼， 
养鱼种芰成霪霪。不为醴泉与甘露，使名异瑞世俗夸。 
特禀朝澈气，洁然自许靡间其迩遐。森然气结一千里， 
滴沥声沈十万家。明也虽小，暗之大不可遮。 
勿被曲瓦，直下不能抑群邪。奈何时逼，不得时在我目中， 
倏然漂去无馀些。自是成毁任天理，天于此物岂宜有忒赊。 
反令井蛙壁虫变容易，背人缩首竞呀呀。 
我愿天子回造化，藏之韫椟玩之生光华。斋



   卷395_2 【雪车】刘叉 

腊令凝绨三十日，缤纷密雪一复一。孰云润泽在枯荄， 
闤闠饿民冻欲死。死中犹被豺狼食，官车初还城垒未完备。 
人家千里无烟火，鸡犬何太怨。天下恤吾氓， 
如何连夜瑶花乱。皎洁既同君子节，沾濡多著小人面。 
寒锁侯门见客稀，色迷塞路行商断。小小细细如尘间， 
轻轻缓缓成朴簌。官家不知民馁寒，尽驱牛车盈道载屑玉。 
载载欲何之，秘藏深宫以御炎酷。徒能自卫九重间， 
岂信车辙血，点点尽是农夫哭。刀兵残丧后， 
满野谁为载白骨。远戍久乏粮，太仓谁为运红粟。 
戎夫尚逆命，扁箱鹿角谁为敌。士夫困征讨， 
买花载酒谁为适。天子端然少旁求，股肱耳目皆奸慝。 
依违用事佞上方，犹驱饿民运造化防暑厄。 
吾闻躬耕南亩舜之圣，为民吞蝗唐之德。 
未闻eK孽苦苍生，相群相党上下为蝥贼。 
庙堂食禄不自惭，我为斯民叹息还叹息。斋



   卷395_3 【修养】刘叉 

损神终日谈虚空，不必归命于胎中。我神不西亦不东， 
烟收云散何濛濛。尝令体如微微风，绵绵不断道自冲。 
世人逢一不逢一，一回存想一回出。只知一切望一切， 
不觉一日损一日。劝君修真复识真，世上道人多忤人， 
披图醮录益乱神。此法那能坚此身，心田自有灵地珍。 
惜哉自有不自亲，明真汩没随埃尘。古



   卷395_4 【勿执古寄韩潮州】刘叉 

古人皆执古，不辞冻饿悲。今人亦执古，自取行坐危。 
老菊凌霜葩，狞松抱雪姿。武王亦至明，宁哀首阳饥。 
仲尼岂非圣，但为互乡嗤。寸心生万路，今古棼若丝。 
逐逐行不尽，茫茫休者谁。来恨不可遏，去悔何足追。 
玉石共笑唾，驽骥相奔驰。请君勿执古，执古徒自隳。主



   卷395_5 【答孟东野】刘叉 

酸寒孟夫子，苦爱老叉诗。生涩有百篇，谓是琼瑶辞。 
百篇非所长，忧来豁穷悲。唯有刚肠铁，百炼不柔亏。 
退之何可骂，东野何可欺。文王已云没，谁顾好爵縻。 
生死守一丘，宁计饱与饥。万事付杯酒，从人笑狂痴。知



   卷395_6 【自古无长生劝姚合酒（一本作劝杨勉酒）】刘叉 

奉子一杯酒，为子照颜色。但愿腮上红，莫管颏下白。 
自古无长生，生者何戚戚。登山勿厌高，四望都无极。 
丘陇逐日多，天地为我窄。只见李耳书，对之空脉脉。 
何曾见天上，著得刘安宅。若问长生人，昭昭孔丘籍。古



   卷395_7 【独饮】刘叉 

尽欲调太羹，自古无好手。所以山中人，兀兀但饮酒。主



   卷395_8 【作诗】刘叉 

作诗无知音，作不如不作。未逢赓载人，此道终寂寞。 
有虞今已殁，来者谁为托。朗咏豁心胸，笔与泪俱落。斋



   卷395_9 【天津桥】刘叉 

洛阳宫阙照天地，四面山川无毒气。
谁令汉祖都秦关，从此奸雄转相炽。



   卷395_10 【嘲荆卿】刘叉 

白虹千里气，血颈一剑义。报恩不到头，徒作轻生士。斋



   卷395_11 【代牛言】刘叉 

渴饮颍水流，饿喘吴门月。黄金如可种，我力终不竭。知



   卷395_12 【莫问卜】刘叉 

莫问卜，人生吉凶皆自速。伏羲文王若无死， 
今人不为古人哭。主



   卷395_13 【观八骏图】刘叉 

穆王八骏走不歇，海外去寻长日月。
五云望断阿母宫，归来落得新白发。



   卷395_14 【经战地】刘叉 

杀气不上天，阴风吹雨血。冤魂不入地，髑髅哭沙月。 
人命固有常，此地何夭折。知



   卷395_15 【野哭】刘叉 

棘针生狞义路闲，野泉相吊声潺潺。
哀哉异教溺颓俗，淳源一去何时还。



   卷395_16 【古怨】刘叉 

君莫嫌丑妇，丑妇死守贞。山头一怪石，长作望夫名。 
鸟有并翼飞，兽有比肩行。丈夫不立义，岂如鸟兽情。古



   卷395_17 【烈士咏】刘叉 

烈士或爱金，爱金不为贫。义死天亦许，利生鬼亦嗔。 
胡为轻薄儿，使酒杀平人。知



   卷395_18 【狂夫】刘叉 

大妻唱舜歌，小妻鼓湘瑟。狂夫游冶归，端坐仍作色。 
不读关雎篇，安知后妃德。主



   卷395_19 【饿咏】刘叉 

文王久不出，贤士如土贱。妻孥从饿死，敢爱黄金篆。古



   卷395_20 【自问】刘叉 

自问彭城子，何人授汝颠。酒肠宽似海，诗胆大于天。 
断剑徒劳匣，枯琴无复弦。相逢不多合，赖是向林泉。知



   卷395_21 【入蜀】刘叉 

望空问真宰，此路为谁开。峡色侵天去，江声滚地来。 
孔明深有意，钟会亦何才。信此非人事，悲歌付一杯。主



   卷395_22 【塞上逢卢仝】刘叉 

直到桑干北，逢君夜不眠。上楼腰脚健，怀土眼睛穿。 
斗柄寒垂地，河流冻彻天。羁魂泣相向，何事有诗篇。斋



   卷395_23 【偶书】刘叉 

日出扶桑一丈高，人间万事细如毛。
野夫怒见不平处，磨损胸中万古刀。



   卷395_24 【爱碣山石】刘叉 

碣石何青青，挽我双眼睛。爱尔多古峭，不到人间行。斋



   卷395_25 【与孟东野】刘叉 

寒衣草木皮，饥饭葵藿根。不为孟夫子，岂识市井门。知



   卷395_26 【姚秀才爱予小剑因赠】刘叉 

一条古时水，向我手心流。临行泻赠君，勿薄细碎仇。斋



   卷395_27 【老恨】刘叉 

雪打杉松残，补书书不完。懒学渭上翁，辛苦把钓竿。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十六 
 
   
　 
　

　
 　



   卷396_1 【思归乐】元稹 

山中思归乐，尽作思归鸣。尔是此山鸟，安得失乡名。 
应缘此山路，自古离人征。阴愁感和气，俾尔从此生。 
我虽失乡去，我无失乡情。惨舒在方寸，宠辱将何惊。 
浮生居大块，寻丈可寄形。身安即形乐，岂独乐咸京。 
命者道之本，死者天之平。安问远与近，何言殇与彭。 
君看赵工部，八十支体轻。交州二十载，一到长安城。 
长安不须臾，复作交州行。交州又累岁，移镇广与荆。 
归朝新天子，济济为上卿。肌肤无瘴色，饮食康且宁。 
长安一昼夜，死者如陨星。丧车四门出，何关炎瘴萦。 
况我三十二，百年未半程。江陵道涂近，楚俗云水清。 
遐想玉泉寺，久闻岘山亭。此去尽绵历，岂无心赏并。 
红餐日充腹，碧涧朝析酲。开门待宾客，寄书安弟兄。 
闲穷四声韵，闷阅九部经。身外皆委顺，眼前随所营。 
此意久已定，谁能求苟荣。所以官甚小，不畏权势倾。 
倾心岂不易，巧诈神之刑。万物有本性，况复人性灵。 
金埋无土色，玉坠无瓦声。剑折有寸利，镜破有片明。 
我可俘为囚，我可刃为兵。我心终不死，金石贯以诚。 
此诚患不至，诚至道亦亨。微哉满山鸟，叫噪何足听。知



   卷396_2 【春鸠】元稹 

春鸠与百舌，音响讵同年。如何一时语，俱得春风怜。 
犹知化工意，当春不生蝉。免教争叫噪，沸渭桃花前。主



   卷396_3 【春蝉】元稹 

我自东归日，厌苦春鸠声。作诗怜化工，不遣春蝉生。 
及来商山道，山深气不平。春秋两相似，虫豸百种鸣。 
风松不成韵，蜩螗沸如羹。岂无朝阳凤，羞与微物争。 
安得天上雨，奔浑河海倾。荡涤反时气，然后好晴明。知



   卷396_4 【兔丝】元稹 

人生莫依倚，依倚事不成。君看兔丝蔓，依倚榛与荆。 
荆榛易蒙密，百鸟撩乱鸣。下有狐兔穴，奔走亦纵横。 
樵童斫将去，柔蔓与之并。翳荟生可耻，束缚死无名。 
桂树月中出，珊瑚石上生。俊鹘度海食，应龙升天行。 
灵物本特达，不复相缠萦。缠萦竟何者，荆棘与飞茎。斋



   卷396_5 【古社】元稹 

古社基址在，人散社不神。惟有空心树，妖狐藏魅人。 
狐惑意颠倒，臊腥不复闻。丘坟变城郭，花草仍荆榛。 
良田千万顷，占作天荒田。主人议芟斫，怪见不敢前。 
那言空山烧，夜随风马奔。飞声鼓鼙震，高焰旗帜翻。 
逡巡荆棘尽，狐兔无子孙。狐死魅人灭，烟消坛墠存。 
绕坛旧田地，给授有等伦。农收村落盛，社树新团圆。 
社公千万岁，永保村中民。斋



   卷396_6 【松树】元稹 

华山高幢幢，上有高高松。株株遥各各，叶叶相重重。 
槐树夹道植，枝叶俱冥蒙。既无贞直干，复有罥挂虫。 
何不种松树，使之摇清风。秦时已曾种，憔悴种不供。 
可怜孤松意，不与槐树同。闲在高山顶，樛盘虬与龙。 
屈为大厦栋，庇荫侯与公。不肯作行伍，俱在尘土中。知



   卷396_7 【芳树】元稹 

芳树已寥落，孤英尤可嘉。可怜团团叶，盖覆深深花。 
游蜂竞钻刺，斗雀亦纷拏。天生细碎物，不爱好光华。 
非无歼殄法，念尔有生涯。春雷一声发，惊燕亦惊蛇。 
清池养神蔡，已复长虾蟆。雨露贵平施，吾其春草芽。古



   卷396_8 【桐花】元稹 

胧月上山馆，紫桐垂好阴。可惜暗澹色，无人知此心。 
舜没苍梧野，凤归丹穴岑。遗落在人世，光华那复深。 
年年怨春意，不竞桃杏林。唯占清明后，牡丹还复侵。 
况此空馆闭，云谁恣幽寻。徒烦鸟噪集，不语山嶔岑。 
满院青苔地，一树莲花簪。自开还自落，暗芳终暗沈。 
尔生不得所，我愿裁为琴。安置君王侧，调和元首音。 
安问宫徵角，先辨雅郑淫。宫弦春以君，君若春日临。 
商弦廉以臣，臣作旱天霖。人安角声畅，人困斗不任。 
羽以类万物，祆物神不歆。徵以节百事，奉事罔不钦。 
五者苟不乱，天命乃可忱。君若问孝理，弹作梁山吟。 
君若事宗庙，拊以和球琳。君若不好谏，愿献触疏箴。 
君若不罢猎，请听荒于禽。君若侈台殿，雍门可沾襟。 
君若傲贤隽，鹿鸣有食芩。君闻祈招什，车马勿駸駸。 
君若欲败度，中有式如金。君闻薰风操，志气在愔愔。 
中有阜财语，勿受来献賝。北里当绝听，祸莫大于淫。 
南风苟不竞，无往遗之擒。奸声不入耳，巧言宁孔壬。 
枭音亦云革，安得沴与祲。天子既穆穆，群材亦森森。 
剑士还农野，丝人归织纴。丹凤巢阿阁，文鱼游碧浔。 
和气浃寰海，易若溉蹄涔。改张乃可鼓，此语无古今。 
非琴独能尔，事有谕因针。感尔桐花意，闲怨杳难禁。 
待我持斤斧，置君为大琛。主



   卷396_9 【雉媒】元稹 

双雉在野时，可怜同嗜欲。毛衣前后成，一种文章足。 
一雉独先飞，冲开芳草绿。网罗幽草中，暗被潜羁束。 
剪刀摧六翮，丝线缝双目。啖养能几时，依然已驯熟。 
都无旧性灵，返与他心腹。置在芳草中，翻令诱同族。 
前时相失者，思君意弥笃。朝朝旧处飞，往往巢边哭。 
今朝树上啼，哀音断还续。远见尔文章，知君草中伏。 
和鸣忽相召，鼓翅遥相瞩。畏我未肯来，又啄翳前粟。 
敛翮远投君，飞驰势奔蹙。罥挂在君前，向君声促促。 
信君决无疑，不道君相覆。自恨飞太高，疏罗偶然触。 
看看架上鹰，拟食无罪肉。君意定何如，依旧雕笼宿。斋



   卷396_10 【箭镞】元稹 

箭镞本求利，淬砺良甚难。砺将何所用，砺以射凶残。 
不砺射不入，不射人不安。为盗即当射，宁问私与官。 
夜射官中盗，中之血阑干。带箭君前诉，君王悄不欢。 
顷曾为盗者，百箭中心攒。竞将儿女泪，滴沥助辛酸。 
君王责良帅，此祸谁为端。帅言发硎罪，不使刃稍刓。 
君王不忍杀，逐之如迸丸。仍令后来箭，尽可头团团。 
发硎去虽远，砺镞心不阑。会射蛟螭尽，舟行无恶澜。斋



   卷396_11 【赛神】元稹 

村落事妖神，林木大如村。事来三十载，巫觋传子孙。 
村中四时祭，杀尽鸡与豚。主人不堪命，积燎曾欲燔。 
旋风天地转，急雨江河翻。采薪持斧者，弃斧纵横奔。 
山深多掩映，仅免鲸鲵吞。主人集邻里，各各持酒樽。 
庙中再三拜，愿得禾稼存。去年大巫死，小觋又妖言。 
邑中神明宰，有意效西门。焚除计未决，伺者迭乘轩。 
庙深荆棘厚，但见狐兔蹲。巫言小神变，可验牛马蕃。 
邑吏齐进说，幸勿祸乡原。逾年计不定，县听良亦烦。 
涉夏祭时至，因令修四垣。忧虞神愤恨，玉帛意弥敦。 
我来神庙下，箫鼓正喧喧。因言遣妖术，灭绝由本根。 
主人中罢舞，许我重叠论。蜉蝣生湿处，鸱鸮集黄昏。 
主人邪心起，气焰日夜繁。狐狸得蹊径，潜穴主人园。 
腥臊袭左右，然后托丘樊。岁深树成就，曲直可轮辕。 
幽妖尽依倚，万怪之所屯。主人一心好，四面无篱藩。 
命樵执斤斧，怪木宁遽髡。主人且倾听，再为谕清浑。 
阿胶在末派，罔象游上源。灵药逡巡尽，黑波朝夕喷。 
神龙厌流浊，先伐鼍与鼋。鼋鼍在龙穴，妖气常郁温。 
主人恶淫祀，先去邪与惛。惛邪中人意，蛊祸蚀精魂。 
德胜妖不作，势强威亦尊。计穷然后赛，后赛复何恩。斋



   卷396_12 【大觜乌】元稹 

阳乌有二类，嘴白者名慈。求食哺慈母，因以此名之。 
饮啄颇廉俭，音响亦柔雌。百巢同一树，栖宿不复疑。 
得食先反哺，一身常苦羸。缘知五常性，翻被众禽欺。 
其一觜大者，攫搏性贪痴。有力强如鹘，有爪利如锥。 
音声甚eT嗗，潜通妖怪词。受日馀光庇，终天无死期。 
翱翔富人屋，栖息屋前枝。巫言此乌至，财产日丰宜。 
主人一心惑，诱引不知疲。转见乌来集，自言家转孳。 
白鹤门外养，花鹰架上维。专听乌喜怒，信受若神龟。 
举家同此意，弹射不复施。往往清池侧，却令鹓鹭随。 
群乌饱粱肉，毛羽色泽滋。远近恣所往，贪残无不为。 
巢禽攫雏卵，厩马啄疮痍。渗沥脂膏尽，凤凰那得知。 
主人一朝病，争向屋檐窥。呦鷕呼群鵩，翩翻集怪鸱。 
主人偏养者，啸聚最奔驰。夜半仍惊噪，鸺鶹逐老狸。 
主人病心怯，灯火夜深移。左右虽无语，奄然皆泪垂。 
平明天出日，阴魅走参差。乌来屋檐上，又惑主人儿。 
儿即富家业，玩好方爱奇。占募能言鸟，置者许高赀。 
陇树巢鹦鹉，言语好光仪。美人倾心献，雕笼身自持。 
求者临轩坐，置在白玉墀。先问鸟中苦，便言乌若斯。 
众乌齐搏铄，翠羽几离披。远掷千馀里，美人情亦衰。 
举家惩此患，事乌逾昔时。向言池上鹭，啄肉寝其皮。 
夜漏天终晓，阴云风定吹。况尔乌何者，数极不知危。 
会结弥天网，尽取一无遗。常令阿阁上，宛宛宿长离。古



   卷396_13 【分水岭】元稹 

崔嵬分水岭，高下与云平。上有分流水，东西随势倾。 
朝同一源出，暮隔千里情。风雨各自异，波澜相背惊。 
势高竞奔注，势曲已回萦。偶值当途石，蹙缩又纵横。 
有时遭孔穴，变作呜咽声。褊浅无所用，奔波奚所营。 
团团井中水，不复东西征。上应美人意，中涵孤月明。 
旋风四面起，并深波不生。坚冰一时合，井深冻不成。 
终年汲引绝，不耗复不盈。五月金石铄，既寒亦既清。 
易时不易性，改邑不改名。定如拱北极，莹若烧玉英。 
君门客如水，日夜随势行。君看守心者，井水为君盟。主



   卷396_14 【四皓庙】元稹 

巢由昔避世，尧舜不得臣。伊吕虽急病，汤武乃可君。 
四贤胡为者，千载名氛氲。显晦有遗迹，前后疑不伦。 
秦政虐天下，黩武穷生民。诸侯战必死，壮士眉亦颦。 
张良韩孺子，椎碎属车轮。遂令英雄意，日夜思报秦。 
先生相将去，不复婴世尘。云卷在孤岫，龙潜为小鳞。 
秦王转无道，谏者鼎镬亲。茅焦脱衣谏，先生无一言。 
赵高杀二世，先生如不闻。刘项取天下，先生游白云。 
海内八年战，先生全一身。汉业日已定，先生名亦振。 
不得为济世，宜哉为隐沦。如何一朝起，屈作储贰宾。 
安存孝惠帝，摧悴戚夫人。舍大以谋细，虬盘而蠖伸。 
惠帝竟不嗣，吕氏祸有因。虽怀安刘志，未若周与陈。 
皆落子房术，先生道何屯。出处贵明白，故吾今有云。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十七 
 
   
　 
　

　
 　



   卷397_1 【青云驿】元稹 

岧峣青云岭，下有千仞谿。裴回不可上，人倦马亦嘶。 
愿登青云路，若望丹霞梯。谓言青云驿，绣户芙蓉闺。 
谓言青云骑，玉勒黄金蹄。谓言青云具，瑚琏杂象犀。 
谓言青云吏，的的颜如珪。怀此青云望，安能复久稽。 
攀援信不易，风雨正凄凄。已怪杜鹃鸟，先来山下啼。 
才及青云驿，忽遇蓬蒿妻。延我开荜户，凿窦宛如圭。 
逡巡吏来谒，头白颜色黧。馈食频叫噪，假器仍乞醯。 
向时延我者，共舍藿与藜。乘我牂牁马，蒙茸大如羝。 
悔为青云意，此意良噬脐。昔游蜀门下，有驿名青泥。 
闻名意惨怆，若坠牢与狴。云泥异所称，人物一以齐。 
复闻阊阖上，下视日月低。银城蕊珠殿，玉版金字题。 
大帝直南北，群仙侍东西。龙虎俨队仗，雷霆轰鼓鼙。 
元君理庭内，左右桃花蹊。丹霞烂成绮，景云轻若绨。 
天池光滟滟，瑶草绿萋萋。众真千万辈，柔颜尽如荑。 
手持凤尾扇，头戴翠羽笄。云韶互铿戛，霞服相提携。 
双双发皓齿，各各扬轻袿。天祚乐未极，溟波浩无堤。 
秽贱灵所恶，安肯问黔黎。桑田变成海，宇县烹为齑。 
虚皇不愿见，云雾重重翳。大帝安可梦，阊阖何由跻。 
灵物可见者，愿以谕端倪。虫蛇吐云气，妖氛变虹霓。 
获麟书诸册，豢龙醢为臡。凤凰占梧桐，丛杂百鸟栖。 
野鹤啄腥虫，贪饕不如鸡。山鹿藏窟穴，虎豹吞其麛。 
灵物比灵境，冠履宁甚睽。道胜即为乐，何惭居稗稊。 
金张好车马，於陵亲灌畦。在梁或在火，不变玉与鹈。 
上天勿行行，潜穴勿凄凄。吟此青云谕，达观终不迷。斋



   卷397_2 【阳城驿】元稹 

商有阳城驿，名同阳道州。阳公没已久，感我泪交流。 
昔公孝父母，行与曾闵俦。既孤善兄弟，兄弟和且柔。 
一夕不相见，若怀三岁忧。遂誓不婚娶，没齿同衾裯。 
妹夫死他县，遗骨无人收。公令季弟往，公与仲弟留。 
相别竟不得，三人同远游。共负他乡骨，归来藏故丘。 
栖迟居夏邑，邑人无苟偷。里中竞长短，来问劣与优。 
官刑一朝耻，公短终身羞。公亦不遗布，人自不盗牛。 
问公何能尔，忠信先自修。发言当道理，不顾党与雠。 
声香渐翕习，冠盖若云浮。少者从公学，老者从公游。 
往来相告报，县尹与公侯。名落公卿口，涌如波荐舟。 
天子得闻之，书下再三求。书中愿一见，不异旱地虬。 
何以持为聘，束帛藉琳球。何以持为御，驷马驾安輈。 
公方伯夷操，事殷不事周。我实唐士庶，食唐之田畴。 
我闻天子忆，安敢专自由。来为谏大夫，朝夕侍冕旒。 
希夷惇薄俗，密勿献良筹。神医不言术，人瘼曾暗瘳。 
月请谏官俸，诸弟相对谋。皆曰亲戚外，酒散目前愁。 
公云不有尔，安得此嘉猷。施馀尽酤酒，客来相献酬。 
日旰不谋食，春深仍弊裘。人心良戚戚，我乐独由由。 
贞元岁云暮，朝有曲如钩。风波势奔蹙，日月光绸缪。 
齿牙属为猾，禾黍暗生蟊。岂无司言者，肉食吞其喉。 
岂无司搏者，利柄扼其鞲。鼻复势气塞，不得辩薰莸。 
公虽未显谏，惴惴如患瘤。飞章八九上，皆若珠暗投。 
炎炎日将炽，积燎无人抽。公乃帅其属，决谏同报仇。 
延英殿门外，叩阁仍叩头。且曰事不止，臣谏誓不休。 
上知不可遏，命以美语酬。降官司成署，俾之为赘疣。 
奸心不快活，击刺砺戈矛。终为道州去，天道竟悠悠。 
遂令不言者，反以言为訧。喉舌坐成木，鹰鹯化为鸠。 
避权如避虎，冠豸如冠猴。平生附我者，诗人称好逑。 
私来一执手，恐若坠诸沟。送我不出户，决我不回眸。 
唯有太学生，各具粮与糇。咸言公去矣，我亦去荒陬。 
公与诸生别，步步驻行驺。有生不可诀，行行过闽瓯。 
为师得如此，得为贤者不。道州闻公来，鼓舞歌且讴。 
昔公居夏邑，狎人如狎鸥。况自为刺史，岂复援鼓桴。 
滋章一时罢，教化天下遒。炎瘴不得老，英华忽已秋。 
有鸟哭杨震，无儿悲邓攸。唯馀门弟子，列树松与楸。 
今来过此驿，若吊汨罗洲。祠曹讳羊祜，此驿何不侔。 
我愿避公讳，名为避贤邮。此名有深意，蔽贤天所尤。 
吾闻玄元教，日月冥九幽。幽阴蔽翳者，永为幽翳囚。古



   卷397_3 【苦雨】元稹 

江瘴气候恶，庭空田地芜。烦昏一日内，阴暗三四殊。 
巢燕污床席，苍蝇点肌肤。不足生诟怒，但若寡欢娱。 
夜来稍清晏，放体阶前呼。未饱风月思，已为蚊蚋图。 
我受簪组身，我生天地炉。炎蒸安敢倦，虫豸何时无。 
凌晨坐堂庑，努力泥中趋。官家事不了，尤悔亦可虞。 
门外竹桥折，马惊不敢逾。回头命僮御，向我色踟蹰。 
自顾方濩落，安能相诘诛。隐忍心愤恨，翻为声喣愉。 
逡巡崔嵬日，杲曜东南隅。已复云蔽翳，不使及泥涂。 
良农尽蒲苇，厚地积潢污。三光不得照，万物何由苏。 
安得飞廉车，磔裂云将躯。又提精阳剑，蛟螭支节屠。 
阴沴皆电扫，幽妖亦雷驱。煌煌启阊阖，轧轧掉乾枢。 
东西生日月，昼夜如转珠。百川朝巨海，六龙蹋亨衢。 
此意倍寥廓，时来本须臾。今也泥鸿洞，鼋鼍真得途。主



   卷397_4 【种竹】元稹 

昔公怜我直，比之秋竹竿。秋来苦相忆，种竹厅前看。 
失地颜色改，伤根枝叶残。清风犹淅淅，高节空团团。 
鸣蝉聒暮景，跳蛙集幽阑。尘土复昼夜，梢云良独难。 
丹丘信云远，安得临仙坛。瘴江冬草绿，何人惊岁寒。 
可怜亭亭干，一一青琅玕。孤凤竟不至，坐伤时节阑。古



   卷397_5 【和乐天赠樊著作】元稹 

君为著作诗，志激词且温。璨然光扬者，皆以义烈闻。 
千虑竟一失，冰玉不断痕。谬予顽不肖，列在数子间。 
因君讥史氏，我亦能具陈。羲黄眇云远，载籍无遗文。 
煌煌二帝道，铺设在典坟。尧心惟舜会，因著为话言。 
皋夔益稷禹，粗得无间然。缅然千载后，后圣曰孔宣。 
迥知皇王意，缀书为百篇。是时游夏辈，不敢措舌端。 
信哉作遗训，职在圣与贤。如何至近古，史氏为闲官。 
但令识字者，窃弄刀笔权。由心书曲直，不使当世观。 
贻之千万代，疑言相并传。人人异所见，各各私所遍。 
以是曰褒贬，不如都无焉。况乃丈夫志，用舍贵当年。 
顾予有微尚，愿以出处论。出非利吾已，其出贵道全。 
全道岂虚设，道全当及人。全则富与寿，亏则饥与寒。 
遂我一身逸，不如万物安。解悬不泽手，拯溺无折旋。 
神哉伊尹心，可以冠古先。其次有独善，善己不善民。 
天地为一物，死生为一源。合杂分万变，忽若风中尘。 
抗哉巢由志，尧舜不可迁。舍此二者外，安用名为宾。 
持谢著书郎，愚不愿有云。主



   卷397_6 【和乐天感鹤】元稹 

我有所爱鹤，毛羽霜雪妍。秋霄一滴露，声闻林外天。 
自随卫侯去，遂入大夫轩。云貌久已隔，玉音无复传。 
吟君感鹤操，不觉心惕然。无乃予所爱，误为微物迁。 
因兹谕直质，未免柔细牵。君看孤松树，左右萝茑缠。 
既可习为饱，亦可薰为荃。期君常善救，勿令终弃捐。古



   卷397_7 【谕宝二首】元稹 

沉玉在弱泥，泥弱玉易沉。扶桑寒日薄，不照万丈心。 
安得潜渊虬，拔壑超邓林。泥封泰山阯，水散旱天霖。 
洗此泥下玉，照耀台殿深。刻为传国宝，神器人不侵。古

冰置白玉壶，始见清皎洁。珠穿殷红缕，始见明洞彻。 
镆铘无人淬，两刃幽壤铁。秦镜无人拭，一片埋雾月。 
骥跼环堵中，骨附筋入节。虬蟠尺泽内，鱼贯蛙同穴。 
艅艎无巨海，浮浮矜瀎潏。栋梁无广厦，颠倒卧霜雪。 
大鹏无长空，举翮受羁绁。豫樟无厚地，危柢真卼臲。 
圭璧无卞和，甘与顽石列。舜禹无陶尧，名随腐草灭。 
神功伏神物，神物神乃别。神人不世出，所以神功绝。 
神物岂徒然，用之乃施设。禹功九州理，舜德天下悦。 
璧充传国玺，圭用祈太折。千寻豫樟干，九万大鹏歇。 
栋梁庇生民，艅艎济来哲。虬腾旱天雨，骥骋流电掣。 
镜悬奸胆露，剑拂妖蛇裂。珠玉照乘光，冰莹环坐热。 
此物比在泥，斯言为谁发。于今尽凡耳，不为君不说。古



   卷397_8 【说剑】元稹 

吾友有宝剑，密之如密友。我实胶漆交，中堂共杯酒。 
酒酣肝胆露，恨不眼前剖。高唱荆卿歌，乱击相如缶。 
更击复更唱，更酌亦更寿。白虹坐上飞，青蛇匣中吼。 
我闻音响异，疑是干将偶。为君再拜言，神物可见不。 
君言我所重，我自为君取。迎箧已焚香，近鞘先泽手。 
徐抽寸寸刃，渐屈弯弯肘。杀杀霜在锋，团团月临纽。 
逡巡潜虬跃，郁律惊左右。霆电满室光，蛟龙绕身走。 
我为捧之泣，此剑别来久。铸时近山破，藏在松桂朽。 
幽匣狱底埋，神人水心守。本是稽泥淬，果非雷焕有。 
我欲评剑功，愿君良听受。剑可剸犀兕，剑可切琼玖。 
剑决天外云，剑冲日中斗。剑隳妖蛇腹，剑拂佞臣首。 
太古初断鳌，武王亲击纣。燕丹卷地图，陈平绾花绶。 
曾被桂树枝，寒光射林薮。曾经铸农器，利用翦稂莠。 
神物终变化，复为龙牝牡。晋末武库烧，脱然排户牖。 
为欲扫群胡，散作弥天帚。自兹失所往，豪英共为诟。 
今复谁人铸，挺然千载后。既非古风胡，无乃近鸦九。 
自我与君游，平生益自负。况擎宝剑出，重以雄心扣。 
此剑何太奇，此心何太厚。劝君慎所用，所用无或苟。 
潜将辟魑魅，勿但防妾妇。留斩泓下蛟，莫试街中狗。 
君今困泥滓，我亦坌尘垢。俗耳惊大言，逢人少开口。斋



   卷397_9 【书异】元稹 

孟冬初寒月，渚泽蒲尚青。飘萧北风起，皓雪纷满庭。 
行过冬至后，冻闭万物零。奔浑驰暴雨，骤鼓轰雷霆。 
传云不终日，通宵曾莫停。瘴云愁拂地，急溜疑注瓶。 
汹涌潢潦浊，喷薄鲸鲵腥。跳趫井蛙喜，突兀水怪形。 
飞蚋奔不死，修蛇蛰再醒。应龙非时出，无乃岁不宁。 
吾闻阴阳户，启闭各有扃。后时无肃杀，废职乃玄冥。 
座配五天帝，荐用百品珍。权为祝融夺，神其焉得灵。 
春秋雷电异，则必书诸经。仲冬雷雨苦，愿省蒙蔽刑。主



   卷397_10 【和乐天折剑头】元稹 

闻君得折剑，一片雄心起。讵意铁蛟龙，潜在延津水。 
风云会一合，呼吸期万里。雷震山岳碎，电斩鲸鲵死。 
莫但宝剑头，剑头非此比。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十八 
 
   
　 
　

　
 　



   卷398_1 【松鹤】元稹 

渚宫本坳下，佛庙有台阁。台下三四松，低昂势前却。 
是时晴景丽，松梢残雪薄。日色相玲珑，纤云映罗幕。 
逡巡九霄外，似振风中铎。渐见尺帛光，孤飞唳空鹤。 
裴回耀霜雪，顾慕下寥廓。蹋动樛盘枝，龙蛇互跳跃。 
俯瞰九江水，旁瞻万里壑。无心眄乌鸢，有字悲城郭。 
清角已沉绝，虞韶亦冥寞。鶱翻勿重留，幸及钧天作。主



   卷398_2 【竞渡】元稹 

吾观竞舟子，因测大竞源。天地昔将竞，蓬勃昼夜昏。 
龙蛇相嗔薄，海岱俱崩奔。群动皆搅挠，化作流浑浑。 
数极斗心息，太和蒸混元。一气忽为二，矗然画乾坤。 
日月复照耀，春秋递寒温。八荒坦以旷，万物罗以繁。 
圣人中间立，理世了不烦。延绵复几岁，逮及羲与轩。 
炎皇炽如炭，蚩尤扇其燔。有熊竞心起，驱兽出林樊。 
一战波委焰，再战火燎原。战讫天下定，号之为轩辕。 
自是岂无竞，琐细不复言。其次有龙竞，竞渡龙之门。 
龙门浚如泻，淙射不可援。赤鳞化时至，唐突鳍鬣掀。 
乘风瞥然去，万里黄河翻。接瞬电烻出，微吟霹雳喧。 
傍瞻旷宇宙，俯瞰卑昆仑。庶类咸在下，九霄行易扪。 
倏辞蛙黾穴，遽排天帝阍。回悲曝鳃者，未免鲸鲵吞。 
帝命泽诸夏，不弃虫与昆。随时布膏露，称物施厚恩。 
草木沾我润，豚鱼望我蕃。向来同竞辈，岂料由我存。 
壮哉龙竞渡，一竞身独尊。舍此皆蚁斗，竞舟何足论。主



   卷398_3 【寺院新竹】元稹 

宝地琉璃坼，紫苞琅玕踊。亭亭巧于削，一一大如拱。 
冰碧林外寒，峰峦眼前耸。槎枒矛戟合，屹仡龙蛇动。 
烟泛翠光流，岁馀霜彩重。风朝竽籁过，雨夜鬼神恐。 
佳色有鲜妍，修茎无拥肿。节高迷玉镞，箨缀疑花捧。 
讵必太山根，本自仙坛种。谁令植幽壤，复此依闲冗。 
居然霄汉姿，坐受藩篱壅。噪集倦鸱乌，炎昏繁蠛蠓。 
未遭伶伦听，非安子犹宠。威凤来有时，虚心岂无奉。主



   卷398_4 【酬别致用】元稹 

风行自委顺，云合非有期。神哉心相见，无眹安得离。 
我有恳愤志，三十无人知。修身不言命，谋道不择时。 
达则济亿兆，穷亦济毫厘。济人无大小，誓不空济私。 
研几未淳熟，与世忽参差。意气一为累，猜仍良已随。 
昨来窜荆蛮，分与平生隳。那言返为遇，获见心所奇。 
一见肺肝尽，坦然无滞疑。感念交契定，泪流如断縻。 
此交定生死，非为论盛衰。此契宗会极，非谓同路歧。 
君今虎在柙，我亦鹰就羁。驯养保性命，安能奋殊姿。 
玉色深不变，井水挠不移。相看各年少，未敢深自悲。古



   卷398_5 【竹部（石首县界）】元稹 

竹部竹山近，岁伐竹山竹。伐竹岁亦深，深林隔深谷。 
朝朝冰雪行，夜夜豺狼宿。科首霜断蓬，枯形烧馀木。 
一束十馀茎，千钱百馀束。得钱盈千百，得粟盈斗斛。 
归来不买食，父子分半菽。持此欲何为，官家岁输促。 
我来荆门掾，寓食公堂肉。岂惟遍妻孥，亦以及僮仆。 
分尔有限资，饱我无端腹。愧尔不复言，尔生何太蹙。知



   卷398_6 【赛神】元稹 

楚俗不事事，巫风事妖神。事妖结妖社，不问疏与亲。 
年年十月暮，珠稻欲垂新。家家不敛获，赛妖无富贫。 
杀牛贳官酒，椎鼓集顽民。喧阗里闾隘，凶酗日夜频。 
岁暮雪霜至，稻珠随陇湮。吏来官税迫，求质倍称缗。 
贫者日消铄，富亦无仓囷。不谓事神苦，自言诚不真。 
岳阳贤刺史，念此为俗屯。未可一朝去，俾之为等伦。 
粗许存习俗，不得呼党人。但许一日泽，不得月与旬。 
吾闻国侨理，三年名乃振。巫风燎原久，未必怜徙薪。 
我来歌此事，非独歌政仁。此事四邻有，亦欲闻四邻。斋



   卷398_7 【竞舟】元稹 

楚俗不爱力，费力为竞舟。买舟俟一竞，竞敛贫者赇。 
年年四五月，茧实麦小秋。积水堰堤坏，拔秧蒲稗稠。 
此时集丁壮，习竞南亩头。朝饮村社酒，暮椎邻舍牛。 
祭船如祭祖，习竞如习雠。连延数十日，作业不复忧。 
君侯馔良吉，会客陈膳羞。画鹢四来合，大竞长江流。 
建标明取舍，胜负死生求。一时欢呼罢，三月农事休。 
岳阳贤刺史，念此为俗疣。习俗难尽去，聊用去其尤。 
百船不留一，一竞不滞留。自为里中戏，我亦不寓游。 
吾闻管仲教，沐树惩堕游。节此淫竞俗，得为良政不。 
我来歌此事，非独歌此州。此事数州有，亦欲闻数州。古



   卷398_8 【茅舍】元稹 

楚俗不理居，居人尽茅舍。茅苫竹梁栋，茅疏竹仍罅。 
边缘堤岸斜，诘屈檐楹亚。篱落不蔽肩，街衢不容驾。 
南风五月盛，时雨不来下。竹蠹茅亦干，迎风自焚灺。 
防虞集邻里，巡警劳昼夜。遗烬一星然，连延祸相嫁。 
号呼怜谷帛，奔走伐桑柘。旧架已新焚，新茅又初架。 
前日洪州牧，念此常嗟讶。牧民未及久，郡邑纷如化。 
峻邸俨相望，飞甍远相跨。旗亭红粉泥，佛庙青鸳瓦。 
斯事才未终，斯人久云谢。有客自洪来，洪民至今藉。 
惜其心太亟，作役无容暇。台观亦已多，工徒稍冤咤。 
我欲他郡长，三时务耕稼。农收次邑居，先室后台榭。 
启闭既及期，公私亦相借。度材无强略，庀役有定价。 
不使及僭差，粗得御寒夏。火至殊陈郑，人安极嵩华。 
谁能继此名，名流袭兰麝。五袴有前闻，斯言我非诈。主



   卷398_9 【后湖】元稹 

荆有泥泞水，在荆之邑郛。郛前水在后，谓之为后湖。 
环湖十馀里，岁积潢与污。臭腐鱼鳖死，不植菰与蒲。 
郑公理三载，其理用喣愉。岁稔民四至，隘廛亦隘衢。 
公乃署其地，为民先矢谟。人人傥自为，我亦不庀徒。 
下里得闻之，各各相俞俞。提携翁及孙，捧戴妇与姑。 
壮者负砾石，老亦捽茅刍。斤磨片片雪，椎隐连连珠。 
朝餐布庭落，夜宿完户枢。邻里近相告，新戚远相呼。 
鬻者自为鬻，酤者自为酤。鸡犬丰中市，人民岐下都。 
百年废滞所，一旦奥浩区。我实司水土，得为官事无。 
人言贱事贵，贵直不贵谀。此实公所小，安用歌袴襦。 
答云潭及广，以至鄂与吴。万里尽泽国，居人皆垫濡。 
富者不容盖，贫者不庇躯。得不歌此事，以我为楷模。知



   卷398_10 【八骏图诗】元稹 

穆满志空阔，将行九州野。神驭四来归，天与八骏马。 
龙种无凡性，龙行无暂舍。朝辞扶桑底，暮宿昆仑下。 
鼻息吼春雷，蹄声裂寒瓦。尾掉沧波黑，汗染白云赭。 
华輈本修密，翠盖尚妍冶。御者腕不移，乘者寐不假。 
车无轮扁斫，辔无王良把。虽有万骏来，谁是敢骑者。斋



   卷398_11 【画松】元稹 

张璪画古松，往往得神骨。翠帚扫春风，枯龙戛寒月。 
流传画师辈，奇态尽埋没。纤枝无萧洒，顽干空突兀。 
乃悟埃尘心，难状烟霄质。我去淅阳山，深山看真物。斋



   卷398_12 【遣兴十首】元稹 

始见梨花房，坐对梨花白。行看梨叶青，已复梨叶赤。 
严霜九月半，危蒂几时客。况有高高原，秋风四来迫。古

莫厌夏日长，莫愁冬日短。欲识短复长，君看寒又暖。 
城中百万家，冤哀杂丝管。草没奉诚园，轩车昔曾满。主

孤竹迸荒园，误与蓬麻列。久拥萧萧风，空长高高节。 
严霜荡群秽，蓬断麻亦折。独立转亭亭，心期凤凰别。古

艳艳翦红英，团团削翠茎。托根在褊浅，因依泥滓生。 
中有合欢蕊，池枯难遽呈。凉宵露华重，低徊当月明。主

晚荷犹展卷，早蝉遽萧嘹。露叶行已重，况乃江风摇。 
炎夏火再伏，清商暗回飙。寄言抱志士，日月东西跳。古

买马买锯牙，买犊买破车。养禽当养鹘，种树先种花。 
人生负俊健，天意与光华。莫学蚯蚓辈，食泥近土涯。主

爱直莫爱夸，爱疾莫爱斜。爱谟莫爱诈，爱施莫爱奢。 
择才不求备，任物不过涯。用人如用己，理国如理家。古

z8々刀刃光，弯弯弓面张。入水斩犀兕，上山椎虎狼。
里中无老少，唤作癫儿郎。一日风云会，横行归故乡。主

团团规内星，未必明如月。托迹近北辰，周天无沦没。 
老人在南极，地远光不发。见则寿圣明，愿照高高阙。古

河清谅嘉瑞，吾帝真圣人。时哉不我梦，此时为废民。 
光阴本跳踯，功业劳苦辛。一到江陵郡，三年成去尘。主



   卷398_1 【野节鞭】元稹 

神鞭鞭宇宙，玉鞭鞭骐骥。紧綛野节鞭，本用鞭赑屃。 
使君鞭甚长，使君马亦利。司马并马行，司马马憔悴。 
短鞭不可施，疾步无由致。使君驻马言，愿以长鞭遗。 
此遗不寻常，此鞭不容易。金坚无缴绕，玉滑无尘腻。 
青蛇坼生石，不刺山阿地。乌龟旋眼斑，不染江头泪。 
长看雷雨痕，未忍驽骀试。持用换所持，无令等闲弃。 
答云君何奇，赠我君所贵。我用亦不凡，终身保明义。 
誓以鞭奸顽，不以鞭蹇踬。指撝狡兔踪，决挞怪龙睡。 
惜令寸寸折，节节不虚坠。因作换鞭诗，诗成谓同志。 
而我得闻之，笑君年少意。安用换长鞭，鞭长亦奚为。 
我有鞭尺馀，泥抛风雨渍。不拟闲赠行，唯将烂夸醉。 
春来信马头，款缓花前辔。愿我迟似挛，饶君疾如翅。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷三百九十九 
 
   
　 
　

　
 　



   卷399_1 【旱灾自咎，贻七县宰同州时】元稹 

吾闻上帝心，降命明且仁。臣稹苟有罪，胡不灾我身。 
胡为旱一州，祸此千万人。一旱犹可忍，其旱亦已频。 
腊雪不满地，膏雨不降春。恻恻诏书下，半减麦与缗。 
半租岂不薄，尚竭力与筋。竭力不敢惮，惭戴天子恩。 
累累妇拜姑，呐呐翁语孙。禾黍日夜长，足得盈我囷。 
还填折粟税，酬偿贳麦邻。苟无公私责，饮水不为贫。 
欢言未盈口，旱气已再振。六月天不雨，秋孟亦既旬。 
区区昧陋积，祷祝非不勤。日驰衰白颜，再拜泥甲鳞。 
归来重思忖，愿告诸邑君。以彼天道远，岂如人事亲。 
团团囹圄中，无乃冤不申。扰扰食廪内，无乃奸有因。 
轧轧输送车，无乃使不伦。遥遥负担卒，无乃役不均。 
今年无大麦，计与珠玉滨。村胥与里吏，无乃求取繁。 
符下敛钱急，值官因酒嗔。诛求与挞罚，无乃不逡巡。 
生小下里住，不曾州县门。诉词千万恨，无乃不得闻。 
强豪富酒肉，穷独无刍薪。俱由案牍吏，无乃移祸屯。 
官分市井户，迭配水陆珍。未蒙所偿直，无乃不敢言。 
有一于此事，安可尤苍旻。借使漏刑宪，得不虞鬼神。 
自顾顽滞牧，坐贻灾沴臻。上羞朝廷寄，下愧闾里民。 
岂无神明宰，为我同苦辛。共布慈惠语，慰此衢客尘。古



   卷399_2 【虫豸诗·巴蛇（三首）】元稹 

巴蛇千种毒，其最鼻褰蛇。掉舌翻红焰，盘身蹙白花。 
喷人竖毛发，饮浪沸泥沙。欲学叔敖瘗，其如多似麻。知

越岭南滨海，武都西隐戎。雄黄假名石，鷣鸟远难笼。 
讵有隳肠计，应无破脑功。巴山昼昏黑，妖雾毒濛濛。斋

汉帝斩蛇剑，晋时烧上天。自兹繁巨蟒，往往寿千年。 
白昼遮长道，青溪蒸毒烟。战龙苍海外，平地血浮船。知



   卷399_3 【虫豸诗·蛒蜂（三首）】元稹 

巴蛇蟠窟穴，穴下有巢蜂。近树禽垂翅，依原兽绝踪。 
微遭断手足，厚毒破心胸。昔甚招魂句，那知眼自逢。主

梨笑清都月，蜂游紫殿春。构脾分部伍，嚼蕊奉君亲。 
翅羽颇同类，心神固异伦。安知人世里，不有噬人人。古

兰蕙本同畹，蜂蛇亦杂居。害心俱毒螫，妖焰两吹嘘。 
雷蛰吞噬止，枯焚巢穴除。可怜相济恶，勿谓祸无馀。主



   卷399_4 【虫豸诗·蜘蛛（三首）】元稹 

蜘蛛天下足，巴蜀就中多。缝隙容长踦，虚空织横罗。 
萦缠伤竹柏，吞噬及虫蛾。为送佳人喜，珠栊无奈何。斋

网密将求食，丝斜误著人。因依方纪绪，挂罥遂容身。 
截道蝉冠碍，漫天玉露频。儿童怜小巧，渐欲及车轮。知

稚子怜圆网，佳人祝喜丝。那知缘暗隙，忽被啮柔肌。 
毒腠攻犹易，焚心疗恐迟。看看长祆绪，和扁欲涟洏。斋



   卷399_5 【虫豸诗·蚁子（三首）】元稹 

蚁子生无处，偏因湿处生。阴霪烦扰攘，拾粒苦嘤咛。 
床上主人病，耳中虚藏鸣。雷霆翻不省，闻汝作牛声。古

时术功虽细，年深祸亦成。攻穿漏江海，噆食困蛟鲸。 
敢惮榱dw蠹，深藏柱石倾。寄言持重者，微物莫全轻。主

攘攘终朝见，悠悠卒岁疑。讵能分牝牡，焉得有蝝蚳。 
徙市竟何意，生涯都几时。巢由或逢我，应似我相期。古



   卷399_6 【虫豸诗·蟆子（三首）】元稹 

蟆子微於蚋，朝繁夜则无。毫端生羽翼，针喙噆肌肤。 
暗毒应难免，羸形日渐枯。将身远相就，不敢恨非辜。知

晦景权藏毒，明时敢噬人。不劳生诟怒，只足助酸辛。 
隼眦看无物，蛇躯庇有鳞。天方刍狗我，甘与尔相亲。斋

有口深堪异，趋时讵可量。谁令通鼻息，何故辨馨香。 
沉水来沧海，崇兰泛露光。那能枉焚爇，尔众我微茫。知



   卷399_7 【虫豸诗·浮尘子（三首）】元稹 

可叹浮尘子，纤埃喻此微。宁论隔纱幌，并解透绵衣。 
有毒能成痏，无声不见飞。病来双眼暗，何计辨雰霏。主

乍可巢蚊睫，胡为附蟒鳞。已微于蠢蠢，仍害及仁人。 
动植皆分命，毫芒亦是身。哀哉此幽物，生死敌浮尘。古

但觉皮肤憯，安知琐细来。因风吹薄雾，向日误轻埃。 
暗啮堪销骨，潜飞有祸胎。然无防备处，留待雪霜摧。主



   卷399_8 【虫豸诗·虻（三首）】元稹 

阴深山有瘴，湿垫草多虻。众噬锥刀毒，群飞风雨声。 
汗粘疮痏痛，日曝苦辛行。饱尔蛆残腹，安知天地情。斋

千山溪沸石，六月火烧云。自顾生无类，那堪毒有群。 
搏牛皮若截，噬马血成文。蹄角尚如此，肌肤安可云。知

辛螫终非久，炎凉本递兴。秋风自天落，夏蘖与霜澄。 
一镜开潭面，千锋露石棱。气平虫豸死，云路好攀登。斋



   卷399_9 【楚歌十首（江陵时作）】元稹 

楚人千万户，生死系时君。当璧便为嗣，贤愚安可分。 
干戈长浩浩，篡乱亦纷纷。纵有明在下，区区何足云。古

陶虞事已远，尼父独将明。潜穴龙无位，幽林兰自生。 
楚王谋授邑，此意复中倾。未别子西语，纵来何所成。主

平王渐昏惑，无极转承恩。子建犹相贰，伍奢安得存。 
生居宫雉閟，死葬寝园尊。岂料奔吴士，鞭尸郢市门。古

惧盈因邓曼，罢猎为樊姬。盛德留金石，清风鉴薄帷。 
襄王忽妖梦，宋玉复淫辞。万事捐宫馆，空山云雨期。主

宜僚南市住，未省食人恩。临难忽相感，解纷宁用言。 
何如晋夷甫，坐占紫微垣。看著五胡乱，清谈空自尊。古

谁恃王深宠，谁为楚上卿。包胥心独许，连夜哭秦兵。 
千乘徒虚尔，一夫安可轻。殷勤聘名士，莫但倚方城。主

梁业雄图尽，遗孙世运消。宣明徒有号，江汉不相朝。 
碑碣高临路，松枝半作樵。唯馀开圣寺，犹学武皇妖。古

江陵南北道，长有远人来。死别登舟去，生心上马回。 
荣枯诚异日，今古尽同灰。巫峡朝云起，荆王安在哉。主

三峡连天水，奔波万里来。风涛各自急，前后苦相推。 
倒入黄牛漩，惊冲滟滪堆。古今流不尽，流去不曾回。古

八荒同日月，万古共山川。生死既由命，兴衰还付天。 
栖栖王粲赋，愤愤屈平篇。各自埋幽恨，江流终宛然。主



   卷399_10 【襄阳道】元稹 

羊公名渐远，唯有岘山碑。近日称难继，曹王任马彝。 
椒兰俱下世，城郭到今时。汉水清如玉，流来本为谁。斋



   卷399_11 【赋得鱼登龙门（用登字）】元稹 

鱼贯终何益，龙门在苦登。有成当作雨，无用耻为鹏。 
激浪诚难溯，雄心亦自凭。风云潜会合，鬐鬣忽腾凌。 
泥滓辞河浊，烟霄见海澄。回瞻顺流辈，谁敢望同升。斋



   卷399_12 【贞元历（是岁秋八月，太上改元永贞，传位今皇帝）】元稹 

象魏才颁历，龙镳已御天。犹看后元历，新署永贞年。 
半岁光阴在，三朝礼数迁。无因书简册，空得咏诗篇。古



   卷399_13 【塞马】元稹 

塞马倦江渚，今朝神彩生。晓风寒猎猎，乍得草头行。 
夷狄寝烽候，关河无战声。何由当阵面，从尔四蹄轻。知



   卷399_14 【鹿角镇（洞庭湖中地名）】元稹 

去年湖水满，此地覆行舟。万怪吹高浪，千人死乱流。 
谁能问帝子，何事宠阳侯。渐恐鲸鲵大，波涛及九州。主



   卷399_15 【感事三首（此后并是学士时作）】元稹 

为国谋羊舌，从来不为身。此心长自保，终不学张陈。古

自笑心何劣，区区辨所冤。伯仁虽到死，终不向人言。斋

富贵年皆长，风尘旧转稀。白头方见绝，遥为一沾衣。主



   卷399_16 【题翰林东阁前小松】元稹 

檐碍修鳞亚，霜侵簇翠黄。唯馀入琴韵，终待舜弦张。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百 
 
   
　 
　

　
 　



   卷400_1 【清都夜境（自此至《秋夕》，并年十六至十八时诗）】元稹 

夜久连观静，斜月何晶荧。寥天如碧玉，历历缀华星。 
楼榭自阴映，云牖深冥冥。纤埃悄不起，玉砌寒光清。 
栖鹤露微影，枯松多怪形。南厢俨容卫，音响如可聆。 
启圣发空洞，朝真趋广庭。闲开蕊珠殿，暗阅金字经。 
屏气动方息，凝神心自灵。悠悠车马上，浩思安得宁。知



   卷400_2 【春晚寄杨十二，兼呈赵八（时杨生馆于赵氏）】元稹 

蒙蒙竹树深，帘牖多清阴。避日坐林影，馀花委芳襟。 
倾尊就残酌，舒卷续微吟。空际飏高蝶，风中聆素琴。 
广庭备幽趣，复对商山岑。独此爱时景，旷怀云外心。 
迁莺恋嘉木，求友多好音。自无琅玕实，安得莲花簪。 
寄之二君子，希见双南金。斋



   卷400_3 【与杨十二、李三早入永寿寺看牡丹】元稹 

晓入白莲宫，琉璃花界净。开敷多喻草，凌乱被幽径。 
压砌锦地铺，当霞日轮映。蝶舞香暂飘，蜂牵蕊难正。 
笼处彩云合，露湛红珠莹。结叶影自交，摇风光不定。 
繁华有时节，安得保全盛。色见尽浮荣，希君了真性。主



   卷400_4 【春馀遣兴】元稹 

春去日渐迟，庭空草偏长。馀英间初实，雪絮萦蛛网。 
好鸟多息阴，新篁已成响。帘开斜照入，树褭游丝上。 
绝迹念物闲，良时契心赏。单衣颇新绰，虚室复清敞。 
置酒奉亲宾，树萱自怡养。笑倚连枝花，恭扶瑞藤杖。 
步屟恣优游，望山多气象。云叶遥卷舒，风裾动萧爽。 
簪缨固烦杂，江海徒浩荡。野马笼赤霄，无由负羁鞅。斋



   卷400_5 【忆云之】元稹 

为鱼实爱泉，食辛宁避蓼。人生既相合，不复论窕窕。 
沧海良有穷，白日非长皎。何事一人心，各在四方表。 
泛若逐水萍，居为附松茑。流浪随所之，萦纡牵所绕。 
百龄颇跼促，况复迷寿夭。芟发君已衰，冠岁予非小。 
娱乐不及时，暮年壮心少。感此幽念绵，遂为长悄悄。 
中庭草木春，历乱递相扰。奇树花冥冥，竹竿凤褭褭。 
幽芳被兰径，安得寄天杪。万里潇湘魂，夜夜南枝鸟。斋



   卷400_6 【别李三】元稹 

阶蓂附瑶砌，丛兰偶芳藿。高位良有依，幽姿亦相托。 
鲍叔知我贫，烹葵不为薄。半面契始终，千金比然诺。 
人生系时命，安得无苦乐。但感游子颜，又值馀英落。 
苍苍秦树云，去去缑山鹤。日暮分手归，杨花满城郭。主



   卷400_7 【秋夕远怀】元稹 

旦夕天气爽，风飘叶渐轻。星繁河汉白，露逼衾枕清。 
丹鸟月中灭，莎鸡床下鸣。悠悠此怀抱，况复多远情。斋



   卷400_8 【东西道】元稹 

天皇开四极，便有东西道。万古阅行人，行人几人老。 
顾我倦行者，息阴何不早。少壮尘事多，那言壮年好。古



   卷400_9 【分流水】元稹 

古时愁别泪，滴作分流水。日夜东西流，分流几千里。 
通塞两不见，波澜各自起。与君相背飞，去去心如此。知



   卷400_10 【西还】元稹 

悠悠洛阳梦，郁郁灞陵树。落日正西归，逢君又东去。斋



   卷400_11 【含风夕（此后拾遗时作）】元稹 

炎昏倦烦久，逮此含风夕。夏服稍轻清，秋堂已岑寂。 
载欣凉宇旷，复念佳辰掷。络纬惊岁功，顾我何成绩。 
青荧微月钩，幽晖洞阴魄。水镜涵玉轮，若见渊泉璧。 
参差帘牖重，次第笼虚白。树影满空床，萤光缀深壁。 
怅望牵牛星，复为经年隔。露网褭风珠，轻河泛遥碧。 
讵无深秋夜，感此乍流易。亦有迟暮年，壮年良自惜。 
循环切中肠，感念追往昔。接瞬无停阴，何言问陈积。 
馨香推蕙兰，坚贞谕松柏。生物固有涯，安能比金石。 
况兹百龄内，扰扰纷众役。日月东西驰，飞车无留迹。 
来者良未穷，去矣定奚适。委顺在物为，营营复何益。古



   卷400_12 【秋堂夕】元稹 

炎凉正回互，金火郁相乘。云雷时交构，川泽方蒸腾。 
清风一朝胜，白露忽已凝。草木凡气尽，始见天地澄。 
况此秋堂夕，幽怀旷无朋。萧条帘外雨，倏闪案前灯。 
书卷满床席，蟏蛸悬复升。啼儿屡哑咽，倦僮时寝兴。 
泛览昏夜目，咏谣畅烦膺。况吟获麟章，欲罢久不能。 
尧舜事已远，丘道安可胜。蜉蝣不信鹤，蜩鷃肯窥鹏。 
当年且不偶，没世何必称。胡为揭闻见，褒贬贻爱憎。 
焉用汩其泥，岂在清如冰。非白又非黑，谁能点青蝇。 
处世苟无闷，佯狂道非弘。无言被人觉，予亦笑孙登。主



   卷400_13 【酬乐天（时乐天摄尉，予为拾遗）】元稹 

放鹤在深水，置鱼在高枝。升沉或异势，同谓非所宜。 
君为邑中吏，皎皎鸾凤姿。顾我何为者，翻侍白玉墀。 
昔作芸香侣，三载不暂离。逮兹忽相失，旦夕梦魂思。 
崔嵬骊山顶，宫树遥参差。只得两相望，不得长相随。 
多君岁寒意，裁作秋兴诗。上言风尘苦，下言时节移。 
官家事拘束，安得携手期。愿为云与雨，会合天之垂。斋



   卷400_14 【杨子华画三首】元稹 

杨画远于展，何言今在兹。依然古妆服，但感时节移。 
念君一朝意，遗我千载思。子亦几时客，安能长苦悲。古

皓腕卷红袖，锦鞲臂苍鹗。故人断弦心，稚齿从禽乐。 
当年惜贵游，遗形寄丹雘。骨象或依稀，铅华已寥落。 
似对古人民，无复昔城郭。子亦观病身，色空俱寂寞。知

颠倒世人心，纷纷乏公是。真赏画不成，画赏真相似。 
丹青各所尚，工拙何足恃。求此妄中精，嗟哉子华子。斋



   卷400_15 【西州院（东川官舍）】元稹 

自入西州院，唯见东川城。今夜城头月，非暗又非明。 
文案床席满，卷舒赃罪名。惨凄且烦倦，弃之阶下行。 
怅望天回转，动摇万里情。参辰次第出，牛女颠倒倾。 
况此风中柳，枝条千万茎。到来篱下笋，亦已长短生。 
感怆正多绪，鸦鸦相唤惊。墙上杜鹃鸟，又作思归鸣。 
以彼撩乱思，吟为幽怨声。吟罢终不寝，冬冬复铛铛。古



   卷400_16 【台中鞫狱忆开元观旧事呈损之兼赠周兄四十韵】元稹 

忆在开元馆，食柏练玉颜。疏慵日高卧，自谓轻人寰。 
李生隔墙住，隔墙如隔山。怪我久不识，先来问骄顽。 
十过乃一往，遂成相往还。以我文章卷，文章甚斒斓。 
因言辛庾辈，亦愿放羸孱。既回数子顾，展转相连攀。 
驱令选科目，若在闠与闤。学随尘土坠，漫数公卿关。 
唯恐坏情性，安能惧谤讪。还招辛庾李，静处杯巡环。 
进取果由命，不由趋险艰。穿杨二三子，弓矢次第弯。 
推我亦上道，再联朝士班。二月除御史，三月使巴蛮。 
蛮民詀諵诉，啮指明痛癏。怜蛮不解语，为发昏帅奸。 
归来五六月，旱色天地殷。分司别兄弟，各各泪潸潸。 
哀哉剧部职，唯数赃罪锾。死款依稀取，斗辞方便删。 
道心常自愧，柔发难久黫。折支望车乘，支痛谁置患。 
奇哉乳臭儿，绯紫绷被间。渐大官渐贵，渐富心渐悭。 
闹装辔头觼，静拭腰带斑。鹞子绣线oT，狗儿金油环。 
香汤洗骢马，翠篾笼白鹇。月请公王封，冰受天子颁。 
开筵试歌舞，别宅宠妖娴。坐卧摩绵褥，捧拥綟丝鬟。 
旦夕不相离，比翼若飞鸾。而我亦何苦，三十身已鳏。 
愁吟心骨颤，寒卧支体m5。居处虽幽静，尤悔少愉嬾。 
不如周道士，鹤岭临钟湾。绕院松瑟瑟，通畦水潺潺。 
阳坡自寻蕨，村沼看沤菅。穷通两未遂，营营真老闲。斋



   卷400_17 【韦氏馆与周隐客、杜归和泛舟】元稹 

天色低澹澹，池光漫油油。轻舟闲缴绕，不远池上楼。 
时物欣外奖，真元随内修。神恬津藏满，气委支节柔。 
众处岂自异，旷怀谁我俦。风车笼野马，八荒安足游。 
开颜陆浑杜，握手灵都周。持君宝珠赠，顶戴头上头。主



   卷400_18 【刘氏馆集隐客、归和、子元、及之、子蒙、晦之】元稹 

湿垫缘竹径，寥落护岸冰。偶然沽市酒，不越四五升。 
诗客爱时景，道人话升腾。笑言各有趣，悠哉古孙登。斋



   卷400_19 【寄隐客】元稹 

我年三十二，鬓有八九丝。非无官次第，其如身早衰。 
今人夸贵富，肉食与妖姬。而我俱不乐，贵富亦何为。 
况逢多士朝，贤俊若布棋。班行次第立，朱紫相参差。 
谟猷密勿进，羽檄纵横驰。监察官甚小，发言无所裨。 
小官仍不了，谴夺亦已随。时或不之弃，得不自弃之。 
陶君喜不遇，顾我复何疑。潜书周隐士，白云今有期。古



   卷400_20 【元和五年予官不了罚俸西归三月六日…怆曩游因投五十韵】元稹 

小年闲爱春，认得春风意。未有花草时，先醲晓窗睡。 
霞朝澹云色，霁景牵诗思。渐到柳枝头，川光始明媚。 
长安车马客，倾心奉权贵。昼夜尘土中，那言早春至。 
此时我独游，我游有伦次。闲行曲江岸，便宿慈恩寺。 
扣林引寒龟，疏丛出幽翠。凌晨过杏园，晓露凝芳气。 
初阳好明净，嫩树怜低庳。排房似缀珠，欲啼红脸泪。 
新莺语娇小，浅水光流利。冷饮空腹杯，因成日高醉。 
酒醒闻饭钟，随僧受遗施。餐罢还复游，过从上文记。 
行逢二月半，始足游春骑。是时春已老，我游亦云既。 
藤开九华观，草结三条隧。新笋踊犀株，落梅翻蝶翅。 
名倡绣毂车，公子青丝辔。朝士还旬休，豪家得春赐。 
提携好音乐，翦铲空田地。同占杏花园，喧阗各丛萃。 
顾予烦寝兴，复往散憔悴。倦仆色肌羸，蹇驴行跛痹。 
春衫未成就，冬服渐尘腻。倾盖吟短章，书空忆难字。 
遥闻公主笑，近被王孙戏。邀我上华筵，横头坐宾位。 
那知我年少，深解酒中事。能唱犯声歌，偏精变筹义。 
含词待残拍，促舞递繁吹。叫噪掷投盘，生狞摄觥使。 
逡巡光景晏，散乱东西异。古观闭闲门，依然复幽閟。 
无端矫情性，漫学求科试。薄艺何足云，虚名偶频遂。 
拾遗天子前，密奏升平议。召见不须臾，憸庸已猜忌。 
朝陪香案班，暮作风尘尉。去岁又登朝，登为柏台吏。 
台官相束缚，不许放情志。寓直劳送迎，上堂烦避讳。 
分司在东洛，所职尤不易。罚俸得西归，心知受朝庇。 
常山攻小寇，淮右择良帅。国难身不行，劳生欲何为。 
吾兄谙性灵，崔子同臭味。投此挂冠词，一生还自恣。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零一 
 
   
　 
　

　
 　



   卷401_1 【寄吴士矩端公五十韵（此后并江陵士曹时作）】元稹 

昔在凤翔日，十岁即相识。未有好文章，逢人赏颜色。 
可怜何郎面，二十才冠饰。短发予近梳，罗衫紫蝉翼。 
伯舅各骄纵，仁兄未摧抑。事业若杯盘，诗书甚徽纆。 
西州戎马地，贤豪事雄特。百万时可赢，十千良易借。 
寒食桐阴下，春风柳林侧。藉草送远游，列筵酬博塞。 
萎蕤云幕翠，灿烂红茵赩。脍缕轻似丝，香醅腻如职。 
将军频下城，佳人尽倾国。媚语娇不闻，纤腰软无力。 
歌辞妙宛转，舞态能剜刻。筝弦玉指调，粉汗红绡拭。 
予时最年少，专务酒中职。未能解生狞，偏矜任狂直。 
曲庇桃根盏，横讲捎云式。乱布斗分朋，惟新间谗慝。 
耻作最先吐，羞言未朝食。醉眼渐纷纷，酒声频cH々。 
扣节参差乱，飞觥往来织。强起相维持，翻成两匍匐。 
边霜飒然降，战马鸣不息。但喜秋光丽，谁忧塞云黑。 
常随猎骑走，多在豪家匿。夜饮天既明，朝歌日还昃。 
荒狂岁云久，名利心潜逼。时辈多得途，亲朋屡相敕。 
闲因适农野，忽复爱稼穑。平生中圣人，翻然腐肠贼。 
亦从酒仙去，便被书魔惑。脱迹壮士场，甘心竖儒域。 
矜持翠筠管，敲断黄金勒。屡益兰膏灯，犹研兔枝墨。 
崎岖来掉荡，矫枉事沉默。隐笑甚艰难，敛容还屴崱。 
与君始分散，勉我劳修饰。岐路各营营，别离长恻恻。 
行看二十载，万事纷何极。相值或须臾，安能洞胸臆。 
昨来陕郊会，悲欢两难克。问我新相知，但报长相忆。 
岂无新知者，不及小相得。亦有生岁游，同年不同德。 
为别讵几时，伊予坠沟洫。大江鼓风浪，远道参荆棘。 
往事返无期，前途浩难测。一旦得自由，相求北山北。斋



   卷401_2 【三月二十四日宿曾峰馆，夜对桐花，寄乐天】元稹 

微月照桐花，月微花漠漠。怨澹不胜情，低回拂帘幕。 
叶新阴影细，露重枝条弱。夜久春恨多，风清暗香薄。 
是夕远思君，思君瘦如削。但感事暌违，非言官好恶。 
奏书金銮殿，步屣青龙阁。我在山馆中，满地桐花落。主



   卷401_3 【酬乐天书怀见寄】元稹 

新昌北门外，与君从此分。街衢走车马，尘土不见君。 
君为分手归，我行行不息。我上秦岭南，君直枢星北。 
秦岭高崔嵬，商山好颜色。月照山馆花，裁诗寄相忆。 
天明作诗罢，草草随所如。凭人寄将去，三月无报书。 
荆州白日晚，城上鼓冬冬。行逢贺州牧，致书三四封。 
封题乐天字，未坼已沾裳。坼书八九读，泪落千万行。 
中有酬我诗，句句截我肠。仍云得诗夜，梦我魂凄凉。 
终言作书处，上直金銮东。诗书费一夕，万恨缄其中。 
中宵宫中出，复见宫月斜。书罢月亦落，晓灯随暗花。 
想君书罢时，南望劳所思。况我江上立，吟君怀我诗。 
怀我浩无极，江水秋正深。清见万丈底，照我平生心。 
感君求友什，因报壮士吟。持谢众人口，销尽犹是金。知



   卷401_4 【酬乐天登乐游园见忆】元稹 

昔君乐游园，怅望天欲曛。今我大江上，快意波翻云。 
秋空压澶漫，澒洞无垢氛。四顾皆豁达，我眉今日伸。 
长安隘朝市，百道走埃尘。轩车随对列，骨肉非本亲。 
夸游丞相第，偷入常侍门。爱君直如发，勿念江湖人。古



   卷401_5 【酬乐天早夏见怀】元稹 

庭柚有垂实，燕巢无宿雏。我亦辞社燕，茫茫焉所如。 
君诗夏方早，我叹秋已徂。食物风土异，衾裯时节殊。 
荒草满田地，近移江上居。八日复切九，月明侵半除。古



   卷401_6 【酬乐天劝醉】元稹 

神曲清浊酒，牡丹深浅花。少年欲相饮，此乐何可涯。 
沉机造神境，不必悟楞伽。酡颜返童貌，安用成丹砂。 
刘伶称酒德，所称良未多。愿君听此曲，我为尽称嗟。 
一杯颜色好，十盏胆气加。半酣得自恣，酩酊归太和。 
共醉真可乐，飞觥撩乱歌。独醉亦有趣，兀然无与他。 
美人醉灯下，左右流横波。王孙醉床上，颠倒眠绮罗。 
君今劝我醉，劝醉意如何。古



   卷401_7 【和乐天初授户曹喜而言志】元稹 

王爵无细大，得请即为恩。君求户曹掾，贵以禄奉亲。 
闻君得所请，感我欲沾巾。今人重轩冕，所重华与纷。 
矜夸仕台阁，奔走无朝昏。君衣不盈箧，君食不满囷。 
君言养既薄，何以荣我门。披诚再三请，天子怜俭贫。 
词曹直文苑，捧诏荣且忻。归来高堂上，兄弟罗酒尊。 
各称千万寿，共饮三四巡。我实知君者，千里能具陈。 
感君求禄意，求禄殊众人。上以奉颜色，馀以及亲宾。 
弃名不弃实，谋养不谋身。可怜白华士，永愿凌青云。斋



   卷401_8 【和乐天赠吴丹】元稹 

不识吴生面，久知吴生道。迹虽染世名，心本奉天老。 
雌一守命门，回九填血脑。委气荣卫和，咽津颜色好。 
传闻共甲子，衰隤尽枯槁。独有冰雪容，纤华夺鲜缟。 
问人何能尔，吴实旷怀抱。弁冕徒挂身，身外非所宝。 
伊予固童昧，希真亦云早。石坛玉晨尊，昼夜长自扫。 
密印视丹田，游神梦三岛。万过黄庭经，一食青精稻。 
冥搜方朔桃，结念安期枣。绿发幸未改，丹诚自能保。 
行当摆尘缨，吴门事探讨。君为先此词，终期搴瑶草。主



   卷401_9 【和乐天秋题曲江】元稹 

十载定交契，七年镇相随。长安最多处，多是曲江池。 
梅杏春尚小，芰荷秋已衰。共爱寥落境，相将偏此时。 
绵绵红蓼水，飏飏白鹭鹚。诗句偶未得，酒杯聊久持。 
今来云雨旷，旧赏魂梦知。况乃江枫夕，和君秋兴诗。知



   卷401_10 【和乐天别弟后月夜作】元稹 

闻君别爱弟，明天照夜寒。秋雁拂檐影，晓琴当砌弹。 
怅望天澹澹，因思路漫漫。吟为别弟操，闻者为辛酸。 
况我兄弟远，一身形影单。江波浩无极，但见时岁阑。知



   卷401_11 【和乐天秋题牡丹丛】元稹 

敝宅艳山卉，别来长叹息。吟君晚丛咏，似见摧颓色。 
欲识别后容，勤过晚丛侧。主



   卷401_12 【春月】元稹 

春月虽至明，终有霭霭光。不似秋冬色，逼人寒带霜。 
纤粉澹虚壁，轻烟笼半床。分晖间林影，馀照上虹梁。 
病久尘事隔，夜闲清兴长。拥抱颠倒领，步屣东西厢。 
风柳结柔援，露梅飘暗香。雪含樱绽蕊，珠蹙桃缀房。 
杳杳有馀思，行行安可忘。四邻非旧识，无以话中肠。 
南有居士俨，默坐调心王。款关一问讯，为我披衣裳。 
延我入深竹，暖我于小堂。视身琉璃莹，谕指芭蕉黄。 
复有比丘溢，早传龙树方。口中秘丹诀，肘后悬青囊。 
锡杖虽独振，刀圭期共尝。未知仙近远，已觉神轻翔。 
夜久魂耿耿，月明露苍苍。悲哉沉眠士，宁见兹夕良。斋



   卷401_13 【月临花（临檎花）】元稹 

临风飏飏花，透影胧胧月。巫峡隔波云，姑峰漏霞雪。 
镜匀娇面粉，灯泛高笼缬。夜久清露多，啼珠坠还结。古



   卷401_14 【红芍药】元稹 

芍药绽红绡，巴篱织青琐。繁丝蹙金蕊，高焰当炉火。 
翦刻彤云片，开张赤霞裹。烟轻琉璃叶，风亚珊瑚朵。 
受露色低迷，向人娇婀娜。酡颜醉后泣，小女妆成坐。 
艳艳锦不如，夭夭桃未可。晴霞畏欲散，晚日愁将堕。 
结植本为谁，赏心期在我。采之谅多思，幽赠何由果。主



   卷401_15 【送王十一南行】元稹 

夏水漾天末，晚旸依岸村。风调乌尾劲，眷恋馀芳尊。 
解袂方瞬息，征帆已翩翻。江豚涌高浪，枫树摇去魂。 
远戍宗侣泊，暮烟洲渚昏。离心讵几许，骤若移寒温。 
此别信非久，胡为坐忧烦。我留石难转，君泛云无根。 
万里湖南月，三声山上猿。从兹耿幽梦，夜夜湘与沅。古



   卷401_16 【三叹】元稹 

孤剑锋刃涩，犹能神彩生。有时雷雨过，暗吼阗阗声。 
主人閟灵宝，畏作升天行。淬砺当阳铁，刻为干镆名。 
远求鸊鹈莹，同用玉匣盛。颜色纵相类，利钝颇相倾。 
雄为光电烻，雌但深泓澄。龙怒有奇变，青蛇终不惊。斋

仙凤翠皇死，葳蕤光彩低。非无鸳鸾侣，誓不同树栖。 
飞驰岁云暮，感念雏在泥。顾影不自暖，寄尔蟠桃鸡。 
驯养岂无愧，类族安得齐。愿言成羽翼，奋翅凌丹梯。古

天骥失龙偶，三年常夜嘶。哀缘喷风断，渴且含霜啼。 
长恐绝遗类，不复蹑云霓。非无駉駉者，鹤意不在鸡。 
春来筋骨瘦，吊影心亦迷。自此渥洼种，应生浊水泥。知



   卷401_17 【遣昼】元稹 

密竹有清阴，旷怀无尘滓。况乃秋日光，玲珑晓窗里。 
旬休聊自适，今辰日高起。栉沐坐前轩，风轻镜如水。 
开卷恣咏谣，望云闲徙倚。新菊媚鲜妍，短萍怜靃靡。 
扫除田地静，摘掇园蔬美。幽玩惬诗流，空堂称居士。 
客来伤寂寞，我念遗烦鄙。心迹两相忘，谁能验行止。斋



   卷401_18 【冬夜怀李侍御、王太祝、段丞】元稹 

浩露烟壒尽，月光闲有馀。松篁细阴影，重以帘牖疏。 
泛览星粲粲，轻河悠碧虚。纤云不成叶，脉脉风丝舒。 
丹灶炽东序，烧香罗玉书。飘飘魂神举，若骖鸾鹤舆。 
感念夙昔意，华尚簪与裾。簪裾讵几许，累创吞钩鱼。 
今闻馨香道，一以悟臭帑。悟觉誓不惑，永抱胎仙居。 
昼夜欣所适，安知岁云除。行行二三友，君怀复何如。古



   卷401_19 【西斋小松二首】元稹 

松树短于我，清风亦已多。况乃枝上雪，动摇微月波。 
幽姿得闲地，讵感岁蹉跎。但恐厦终构，藉君当奈何。知

簇簇枝新黄，纤纤攒素指。柔苙渐依条，短莎还半委。 
清风日夜高，凌云意何已。千岁盘老龙，修鳞自兹始。斋



   卷401_20 【周先生】元稹 

寥寥空山岑，冷冷风松林。流月垂鳞光，悬泉扬高音。 
希夷周先生，烧香调琴心。神力盈三千，谁能还黄金。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零二 
 
   
　 
　

　
 　



   卷402_1 【遣春十首】元稹 

晓月笼云影，莺声馀雾中。暗芳飘露气，轻寒生柳风。 
冉冉一趋府，未为劳我躬。因兹得晨起，但觉情兴隆。古

久雨怜霁景，偶来堤上行。空濛天色嫩，杳淼江面平。 
百草短长出，众禽高下鸣。春阳各有分，予亦澹无情。主

镜皎碧潭水，微波粗成文。烟光垂碧草，琼脉散纤云。 
岸柳好阴影，风裾遗垢氛。悠然送春目，八荒谁与群。古

低迷笼树烟，明净当霞日。阳焰波春空，平湖漫凝溢。 
雪鹭远近飞，渚牙浅深出。江流复浩荡，相为坐纡郁。主

暄寒深浅春，红白前后花。颜色讵相让，生成良有涯。 
梅芳勿自早，菊秀勿自赊。各将一时意，终年无再华。古

高屋童稚少，春来归燕多。葺旧良易就，新院亦已罗。 
俯怜雏化卵，仰愧鹏无窠。巢栋与巢幕，秋风俱奈何。主

撩乱扑树蜂，摧残恋房蕊。风吹雨又频，安得繁于绮。 
酒杯沉易过，世事纷何已。莫倚颜似花，君看岁如水。古

绕郭高高冢，半是荆王墓。后嗣炽阳台，前贤甘荜路。 
善恶徒自分，波流尽东注。胡然不饮酒，坐落桐花树。主

花阴莎草长，藉莎闲自酌。坐看莺斗枝，轻花满尊杓。 
葛巾竹稍挂，书卷琴上阁。沽酒过此生，狂歌眼前乐。古

梨叶已成阴，柳条纷起絮。波绿紫屏风，螺红碧筹箸。 
三杯面上热，万事心中去。我意风散云，何劳问行处。主



   卷402_2 【表夏十首】元稹 

夏风多暖暖，树木有繁阴。新笋紫长短，早樱红浅深。 
烟花云幕重，榴艳朝景侵。华实各自好，讵云芳意沉。斋

初日满阶前，轻风动帘影。旬时得休浣，高卧阅清景。 
僮儿拂巾箱，鸦轧深林井。心到物自闲，何劳远箕颍。知

江瘴炎夏早，蒸腾信难度。今宵好风月，独此荒庭趣。 
露叶倾暗光，流星委馀素。但恐清夜徂，讵悲朝景暮。斋

孟月夏犹浅，奇云未成峰。度霞红漠漠，压浪白溶溶。 
玉委有馀润，飙驰无去踪。何如捧云雨，喷毒随蛟龙。知

流芳递炎景，繁英尽寥落。公署香满庭，晴霞覆阑药。 
裁红起高焰，缀绿排新萼。凭此遣幽怀，非言念将谑。斋

红丝散芳树，旋转光风急。烟泛被笼香，露浓妆面湿。 
佳人不在此，恨望阶前立。忽厌夏景长，今春行已及。知

百舌渐吞声，黄莺正娇小。云鸿方警夜，笼鸡已鸣晓。 
当时客自适，运去谁能矫。莫厌夏虫多，蜩螗定相扰。斋

翩翩帘外燕，戢戢巢内雏。啖食筋力尽，毛衣成紫襦。 
朝来各飞去，雄雌梁上呼。养子将备老，恶儿那胜无。知

西山夏雪消，江势东南泻。风波高若天，滟滪低于马。 
正被黄牛旋，难期白帝下。我在平地行，翻忧济川者。斋

灵均死波后，是节常浴兰。彩缕碧筠粽，香粳白玉团。 
逝者良自苦，今人反为欢。哀哉徇名士，没命求所难。知



   卷402_3 【解秋十首】元稹 

清晨颒寒水，动摇襟袖轻。翳翳林上叶，不知秋暗生。 
回悲镜中发，华白三四茎。岂无满头黑，念此衰已萌。主

微霜才结露，翔鸠初变鹰。无乃天地意，使之行小惩。 
鸱鸮诚可恶，蔽日有高鹏。舍大以擒细，我心终不能。古

往岁学仙侣，各在无何乡。同时骛名者，次第鹓鹭行。 
而我两不遂，三十鬓添霜。日暮江上立，蝉鸣枫树黄。主

后伏火犹在，先秋蝉已多。云色日夜白，骄阳能几何。 
壤隙漏江海，忽微成网罗。勿言时不至，但恐岁蹉跎。古

新月才到地，轻河如泛云。萤飞高下火，树影参差文。 
露簟有微润，清香时暗焚。夜闲心寂默，洞庭无垢氛。主

霁丽床前影，飘萧帘外竹。簟凉朝睡重，梦觉茶香熟。 
亲烹园内葵，凭买家家曲。酿酒并毓蔬，人来有棋局。古

寒竹秋雨重，凌霄晚花落。低回翠玉梢，散乱栀黄萼。 
颜色有殊异，风霜无好恶。年年百草芳，毕意同萧索。主

春非我独春，秋非我独秋。岂念百草死，但念霜满头。 
头白古所同，胡为坐烦忧。茫茫百年内，处身良未休。古

西风冷衾簟，展转布华茵。来者承玉体，去者流芳尘。 
适意丑为好，及时疏亦亲。衰周仲尼出，无乃为妖人。主

漠漠江面烧，微微枫树烟。今日复今夕，秋怀方浩然。 
况我头上发，衰白不待年。我怀有时极，此意何由诠。古



   卷402_4 【遣病十首】元稹 

服药备江瘴，四年方一疠。岂是药无功，伊予久留滞。 
滞留人固薄，瘴久药难制。去日良已甘，归途奈无际。知

弃置何所任，郑公怜我病。三十九万钱，资予养顽暝。 
身贱杀何益，恩深报难罄。公其万千年，世有天之郑。斋

忆作孩稚初，健羡成人列。倦学厌日长，嬉游念佳节。 
今来渐讳年，顿与前心别。白日速如飞，佳晨亦骚屑。知

昔在痛饮场，憎人病辞醉。病来身怕酒，始悟他人意。 
怕酒岂不闲，悲无少年气。传语少年儿，杯盘莫回避。斋

忆初头始白，昼夜惊一缕。渐及鬓与须，多来不能数。 
壮年等闲过，过壮年已五。华发不再青，劳生竟何补。知

在家非不病，有病心亦安。起居甥侄扶，药饵兄嫂看。 
今病兄远路，道遥书信难。寄言娇小弟，莫作官家官。斋

燕巢官舍内，我尔俱为客。岁晚我独留，秋深尔安适。 
风高翅羽垂，路远烟波隔。去去玉山岑，人间网罗窄。知

檐宇夜来旷，暗知秋已生。卧悲衾簟冷，病觉支体轻。 
炎昏岂不倦，时去聊自惊。浩叹终一夕，空堂天欲明。斋

秋依静处多，况乃凌晨趣。深竹蝉昼风，翠茸衫晓露。 
庭莎病看长，林果闲知数。何以强健时，公门日劳骛。知

朝结故乡念，暮作空堂寝。梦别泪亦流，啼痕暗横枕。 
昔愁凭酒遣，今病安能饮。落尽秋槿花，离人病犹甚。斋



   卷402_5 【寒】元稹 

江瘴节候暖，腊初梅已残。夜来北风至，喜见今日寒。 
扣冰浅塘水，拥雪深竹阑。复此满尊醁，但嗟谁与欢。古



   卷402_6 【玉泉道中作】元稹 

楚俗物候晚，孟冬才有霜。早农半华实，夕水含风凉。 
遐想云外寺，峰峦渺相望。松门接官路，泉脉连僧房。 
微露上弦月，暗焚初夜香。谷深烟壒净，山虚钟磬长。 
念此清境远，复忧尘事妨。行行即前路，勿滞分寸光。斋



   卷402_7 【遣病（自此通州后作）】元稹 

自古谁不死，不复记其名。今年京城内，死者老少并。 
独孤才四十，仕宦方荣荣。李三三十九，登朝有清声。 
赵昌八十馀，三拥大将旌。为生信异异，之死同冥冥。 
其家哭泣爱，一一无异情。其类嗟叹惜，各各无重轻。 
万龄龟菌等，一死天地平。以此方我病，我病何足惊。 
借如今日死，亦足了一生。借使到百年，不知何所成。 
况我早师佛，屋宅此身形。舍彼复就此，去留何所萦。 
前身为过迹，来世即前程。但念行不息，岂忧无路行。 
蜕骨龙不死，蜕皮蝉自鸣。胡为神蜕体，此道人不明。 
持谢爱朋友，寄之仁弟兄。吟此可达观，世言何足听。古



   卷402_8 【感梦（梦故兵部裴尚书相公）】元稹 

十月初二日，我行蓬州西。三十里有馆，有馆名芳溪。 
荒邮屋舍坏，新雨田地泥。我病百日馀，肌体顾若刲。 
气填暮不食，早早掩窦圭。阴寒筋骨病，夜久灯火低。 
忽然寝成梦，宛见颜如珪。似叹久离别，嗟嗟复凄凄。 
问我何病痛，又叹何栖栖。答云痰滞久，与世复相暌。 
重云痰小疾，良药固易挤。前时奉橘丸，攻疾有神功。 
何不善和疗，岂独头有风。殷勤平生事，款曲无不终。 
悲欢两相极，以是半日中。言罢相与行，行行古城里。 
同行复一人，不识谁氏子。逡巡急吏来，呼唤愿且止。 
驰至相君前，再拜复再起。启云吏有奉，奉命传所旨。 
事有大惊忙，非君不能理。答云久就闲，不愿见劳使。 
多谢致勤勤，未敢相唯唯。我因前献言，此事愚可料。 
乱热由静消，理繁在知要。君如冬月阳，奔走不必召。 
君如铜镜明，万物自可照。愿君许苍生，勿复高体调。 
相君不我言，顾我再三笑。行行及城户，黯黯馀日晖。 
相君不我言，命我从此归。不省别时语，但省涕淋漓。 
觉来身体汗，坐卧心骨悲。闪闪灯背壁，胶胶鸡去埘。 
倦童颠倒寝，我泪纵横垂。泪垂啼不止，不止啼且声。 
啼声觉僮仆，僮仆撩乱惊。问我何所苦，问我何所思。 
我亦不能语，惨惨即路岐。前经新政县，今夕复明辰。 
置置满心气，不得说向人。奇哉赵明府，怪我眉不伸。 
云有北来僧，住此月与旬。自言辨贵骨，谓若识天真。 
谈游费閟景，何不与逡巡。僧来为予语，语及昔所知。 
自言有奇中，裴相未相时。读书灵山寺，住处接园篱。 
指言他日贵，晷刻似不移。我闻僧此语，不觉泪歔欷。 
因言前夕梦，无人一相谓。无乃裴相君，念我胸中气。 
遣师及此言，使我尽前事。僧云彼何亲，言下涕不已。 
我云知我深，不幸先我死。僧云裴相君，如君恩有几。 
我云滔滔众，好直者皆是。唯我与白生，感遇同所以。 
官学不同时，生小异乡里。拔我尘土中，使我名字美。 
美名何足多，深分从此始。吹嘘莫我先，顽陋不我鄙。 
往往裴相门，终年不曾履。相门多众流，多誉亦多毁。 
如闻风过尘，不动井中水。前时予掾荆，公在期复起。 
自从裴公无，吾道甘已矣。白生道亦孤，谗谤销骨髓。 
司马九江城，无人一言理。为师陈苦言，挥涕满十指。 
未死终报恩，师听此男子。斋



   卷402_9 【和东川李相公慈竹十二韵（次本韵）】元稹 

慈竹不外长，密比青瑶华。矛攒有森束，玉粒无蹉跎。 
纤粉妍腻质，细琼交翠柯。亭亭霄汉近，霭霭雨露多。 
冰碧寒夜耸，箫韶风昼罗。烟含胧胧影，月泛鳞鳞波。 
鸾凤一已顾，燕雀永不过。幽姿媚庭实，颢气爽天涯。 
峻节高转露，贞筠寒更佳。托身仙坛上，灵物神所呵。 
时与天籁合，日闻阳春歌。应怜孤生者，摧折成病痾。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零三 
 
   
　 
　

　
 　



   卷403_1 【酬东川李相公十六韵（次用本韵）】元稹 

昔附赤霄羽，葳蕤游紫垣。斗班香案上，奏语玉晨尊。 
戆直撩忌讳，科仪惩傲顽。自从真籍除，弃置勿复论。 
前时共游者，日夕黄金轩。请帝下巫觋，八荒求我魂。 
鸾凤屡鸣顾，燕雀尚篱藩。徒令霄汉外，往往尘念存。 
存念岂虚设，并投琼与璠。弹珠古所讶，此用何太敦。 
邹律寒气变，郑琴祥景奔。灵芝绕身出，左右光彩繁。 
碾玉无俗色，蕊珠非世言。重惭前日句，陋若莸并荪。 
腊月巴地雨，瘴江愁浪翻。因持骇鸡宝，一照浊水昏。主



   卷403_2 【酬独孤二十六送归通州】元稹 

再拜捧兄赠，拜兄珍重言。我有平生志，临别将具论。 
十岁慕倜傥，爱白不爱昏。宁爱寒切烈，不爱旸温暾。 
二十走猎骑，三十游海门。憎兔跳跃跃，恶鹏黑翻翻。 
鳌钓气方壮，鹘拳心颇尊。下观狰狞辈，一扫冀不存。 
名冠壮士籍，功酬明主恩。不然合身弃，何况身上痕。 
金石有销烁，肺腑无寒温。分画久已定，波涛何足烦。 
尝希苏门啸，讵厌巴树猿。瘴水徒浩浩，浮云亦轩轩。 
长歌莫长叹，饮斛莫饮樽。生为醉乡客，死作达士魂。知



   卷403_3 【酬刘猛见送】元稹 

种花有颜色，异色即为妖。养鸟恶羽翮，剪翮不待高。 
非无剪伤者，物性难自逃。百足虽捷捷，商羊亦翘翘。 
伊余狷然质，谬入多士朝。任气有愎戆，容身寡朋曹。 
愚狂偶似直，静僻非敢骄。一为毫发忤，十载山川遥。 
烁铁不在火，割肌不在刀。险心露山岳，流语翻波涛。 
六尺安敢主，方寸由自调。神剑土不蚀，异布火不燋。 
虽无二物姿，庶欲效一毫。未能深蹙蹙，多谢相劳劳。 
去去我移马，迟迟君过桥。云势正横壑，江流初满槽。 
持此慰远道，此之为旧交。斋



   卷403_4 【酬乐天赴江州路上见寄三首】元稹 

昔在京城心，今在吴楚末。千山道路险，万里音尘阔。 
天上参与商，地上胡与越。终天升沉异，满地网罗设。 
心有无眹环，肠有无绳结。有结解不开，有环寻不歇。 
山岳移可尽，江海塞可绝。离恨若空虚，穷年思不彻。 
生莫强相同，相同会相别。知

襄阳大堤绕，我向堤前住。烛随花艳来，骑送朝云去。 
万竿高庙竹，三月徐亭树。我昔忆君时，君今怀我处。 
有身有离别，无地无岐路。风尘同古今，人世劳新故。主

人亦有相爱，我尔殊众人。朝朝宁不食，日日愿见君。 
一日不得见，愁肠坐氛氲。如何远相失，各作万里云。 
云高风苦多，会合难遽因。天上犹有碍，何况地上身。斋



   卷403_5 【邮竹】元稹 

庭有萧萧竹，门有阗阗骑。嚣静本殊途，因依偶同寄。 
亭亭乍干云，袅袅亦垂地。人有异我心，我无异人意。古



   卷403_6 【落月】元稹 

落月沉馀影，阴渠流暗光。蚊声霭窗户，萤火绕屋梁。 
飞幌翠云薄，新荷清露香。不吟复不寐，竟夕池水傍。知



   卷403_7 【高荷】元稹 

种藕百馀根，高荷才四叶。飐闪碧云扇，团圆青玉叠。 
亭亭自抬举，鼎鼎难藏擫。不学著水荃，一生长怗怗。主



   卷403_8 【和裴校书鹭鸶飞】元稹 

鹭鸶鹭鸶何遽飞，鸦惊雀噪难久依。
清江见底草堂在，一点白光终不归。



   卷403_9 【夜池】元稹 

荷叶团圆茎削削，绿萍面上红衣落。
满池明月思啼螀，高屋无人风张幕。



   卷403_10 【酬杨司业十二兄早秋述情见寄】元稹 

白发故人少，相逢意弥远。往事共销沉，前期各衰晚。 
昨来遇弥苦，已复云离巘。秋草古胶庠，寒沙废宫苑。 
知心岂忘鲍，咏怀难和阮。壮志日萧条，那能竞朝幰。主



   卷403_11 【代杭人作使君一朝去二首】元稹 

使君一朝去，遗爱在人口。惠化境内春，才名天下首。 
为问龚黄辈，兼能作诗否。斋

使君一朝去，断肠如剉檗。无复见冰壶，唯应镂金石。 
自此一州人，生男尽名白。知



   卷403_12 【长庆历】元稹 

年历复年历，卷尽悲且惜。历日何足悲，但悲年运易。 
年年岂无叹，此叹何唧唧。所叹别此年，永无长庆历。主



   卷403_13 【顺宗至德大圣大安孝皇帝挽歌词三首（左拾遗时作）】元稹 

不改延洪祚，因成揖让朝。讴歌同戴启，遏密共思尧。 
雨露施恩广，梯航会葬遥。号弓那独切，曾感昔年招。斋

前春文祖庙，大舜嗣尧登。及此逾年感，还因是月崩。 
寿缘追孝促，业在继明兴。俭诏同今古，山川绕灞陵。知

七月悲风起，凄凉万国人。羽仪经巷内，輼fm转城闉。 
暝色依陵早，秋声入辂新。自嗟同草木，不识永贞春。斋



   卷403_14 【宪宗章武孝皇帝挽歌词三首（膳部员外时作）】元稹 

国付重离后，身随十圣仙。北辰移帝座，西日到虞泉。 
方丈言虚设，华胥事眇然。触鳞曾在宥，偏哭堕髯前。古

天宝遗馀事，元和盛圣功。二凶枭帐下，三叛斩都中。 
始服沙陀虏，方吞逻逤戎。狼星如要射，犹有鼎湖弓。主

月落禁垣西，星攒晓仗齐。风传宫漏苦，云拂羽仪低。 
路隘车千两，桥危马万蹄。共蹉封石检，不为报功泥。古



   卷403_15 【恭王故太妃挽歌词二首（校书郎时作）】元稹 

燕姞贻天梦，梁王尽孝思。虽从魏诏葬，得用汉藩仪。 
曙月残光敛，寒箫度曲迟。平生奉恩地，哀挽欲何之。知

文卫罗新圹，仙娥掩暝山。雪云埋陇合，箫鼓望城还。 
寒树风难静，霜郊夜更闲。哀荣深孝嗣，仪表在河间。斋



   卷403_16 【哭吕衡州六首】元稹 

气敌三人杰，交深一纸书。我投冰莹眼，君报水怜鱼。 
髀股惟夸瘦，膏肓岂暇除。伤心死诸葛，忧道不忧馀。古

望有经纶钓，虔收宰相刀。江文驾风远，云貌接天高。 
国待球琳器，家藏虎豹韬。尽将千载宝，埋入五原蒿。主

白马双旌队，青山八阵图。请缨期系虏，枕草誓捐躯。 
势激三千壮，年应四十无。遥闻不瞑目，非是不怜吴。古

雕鹗生难敌，沉檀死更香。儿童喧巷市，羸老哭碑堂。 
雁起沙汀暗，云连海气黄。祝融峰上月，几照北人丧。主

回雁峰前雁，春回尽却回。联行四人去，同葬一人来。 
铙吹临江返，城池隔雾开。满船深夜哭，风棹楚猿哀。古

杜预春秋癖，扬雄著述精。在时兼不语，终古定归名。 
耒水波文细，湘江竹叶轻。平生思风月，潜寐若为情。主



   卷403_17 【僧如展及韦载同游碧涧寺各赋诗…不复撰成徒以四韵为识】元稹 

重吟前日他生句，岂料逾旬便隔生。会拟一来身塔下， 
无因共绕寺廊行。紫毫飞札看犹湿，黄字新诗和未成。 
纵使得如羊叔子，不闻兼记旧交情。主



   卷403_18 【公安县远安寺水亭见展公题壁漂然泪流因书四韵】元稹 

碧涧去年会，与师三两人。今来见题壁，师已是前身。 
芰叶迎僧夏，杨花度俗春。空将数行泪，洒遍塔中尘。斋



   卷403_19 【寒食日毛空路示侄晦及从简】元稹 

我昔孩提从我兄，我今衰白尔初成。
分明寄取原头路，百世长须此路行。



   卷403_20 【别孙村老人（寒食日）】元稹 

年年渐觉老人稀，欲别孙翁泪满衣。
未死不知何处去，此身终向此原归。



   卷403_21 【和乐天刘家花】元稹 

闲坊静曲同消日，泪草伤花不为春。
遍问旧交零落尽，十人才有两三人。



   卷403_22 【褒城驿二首】元稹 

容州诗句在褒城，几度经过眼暂明。
今日重看满衫泪，可怜名字已前生。

忆昔万株梨映竹，遇逢黄令醉残春。
梨枯竹尽黄令死，今日再来衰病身。



   卷403_23 【和乐天梦亡友刘太白同游二首】元稹 

君诗昨日到通州，万里知君一梦刘。
闲坐思量小来事，只应元是梦中游。

老来东郡复西州，行处生尘为丧刘。
纵使刘君魂魄在，也应至死不同游。



   卷403_24 【酬乐天见忆，兼伤仲远】元稹 

死别重泉閟，生离万里赊。瘴侵新病骨，梦到故人家。 
遥泪陈根草，闲收落地花。庾公楼怅望，巴子国生涯。 
河任天然曲，江随峡势斜。与君皆直戆，须分老泥沙。斋



   卷403_25 【与乐天同葬杓直】元稹 

元伯来相葬，山涛誓抚孤。不知他日事，兼得似君无。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零四 
 
   
　 
　

　
 　



   卷404_1 【夜闲（此后并悼亡）】元稹 

感极都无梦，魂销转易惊。风帘半钩落，秋月满床明。 
怅望临阶坐，沉吟绕树行。孤琴在幽匣，时迸断弦声。知



   卷404_2 【感小株夜合】元稹 

纤干未盈把，高条才过眉。不禁风苦动，偏受露先萎。 
不分秋同尽，深嗟小便衰。伤心落残叶，犹识合昏期。主



   卷404_3 【醉醒】元稹 

积善坊中前度饮，谢家诸婢笑扶行。
今宵还似当时醉，半夜觉来闻哭声。



   卷404_4 【追昔游】元稹 

谢傅堂前音乐和，狗儿吹笛胆娘歌。花园欲盛千场饮， 
水阁初成百度过。醉摘樱桃投小玉，懒梳丛鬓舞曹婆。 
再来门馆唯相吊，风落秋池红叶多。古



   卷404_5 【空屋题（十月十四日夜）】元稹 

朝从空屋里，骑马入空台。尽日推闲事，还归空屋来。 
月明穿暗隙，灯烬落残灰。更想咸阳道，魂车昨夜回。知



   卷404_6 【初寒夜寄卢子蒙】元稹 

月是阴秋镜，寒为寂寞资。轻寒酒醒后，斜月枕前时。 
倚壁思闲事，回灯检旧诗。闻君亦同病，终夜远相悲。主



   卷404_7 【城外回，谢子蒙见谕】元稹 

十里抚柩别，一身骑马回。寒烟半堂影，烬火满庭灰。 
稚女凭人问，病夫空自哀。潘安寄新咏，仍是夜深来。斋



   卷404_8 【谕子蒙】元稹 

抚稚君休感，无儿我不伤。片云离岫远，双燕念巢忙。 
大壑谁非水，华星各自光。但令长有酒，何必谢家庄。古



   卷404_9 【遣悲怀三首】元稹 

谢公最小偏怜女，嫁与黔娄百事乖。顾我无衣搜画箧， 
泥他沽酒拔金钗。野蔬充膳甘长藿，落叶添薪仰古槐。 
今日俸钱过十万，与君营奠复营斋。古

昔日戏言身后意，今朝皆到眼前来。衣裳已施行看尽， 
针线犹存未忍开。尚想旧情怜婢仆，也曾因梦送钱财。 
诚知此恨人人有，贫贱夫妻百事哀。知

闲坐悲君亦自悲，百年都是几多时。邓攸无子寻知命， 
潘岳悼亡犹费词。同穴窅冥何所望，他生缘会更难期。 
唯将终夜长开眼，报答平生未展眉。主



   卷404_10 【旅眠】元稹 

内外都无隔，帷屏不复张。夜眠兼客坐，同在火炉床。古



   卷404_11 【除夜】元稹 

忆昔岁除夜，见君花烛前。今宵祝文上，重叠叙新年。 
闲处低声哭，空堂背月眠。伤心小儿女，撩乱火堆边。知



   卷404_12 【感梦】元稹 

行吟坐叹知何极，影绝魂销动隔年。
今夜商山馆中梦，分明同在后堂前。



   卷404_13 【合衣寝】元稹 

良夕背灯坐，方成合衣寝。酒醉夜未阑，几回颠倒枕。知



   卷404_14 【竹簟】元稹 

竹簟衬重茵，未忍都令卷。忆昨初来日，看君自施展。斋



   卷404_15 【听庾及之弹乌夜啼引】元稹 

君弹乌夜啼，我传乐府解古题。良人在狱妻在闺， 
官家欲赦乌报妻。乌前再拜泪如雨，乌作哀声妻暗语。 
后人写出乌啼引，吴调哀弦声楚楚。四五年前作拾遗， 
谏书不密丞相知。谪官诏下吏驱遣，身作囚拘妻在远。 
归来相见泪如珠，唯说闲宵长拜乌。君来到舍是乌力， 
妆点乌盘邀女巫。今君为我千万弹，乌啼啄啄泪澜澜。 
感君此曲有深意，昨日乌啼桐叶坠。当时为我赛乌人， 
死葬咸阳原上地。主



   卷404_16 【梦井】元稹 

梦上高高原，原上有深井。登高意枯渴，愿见深泉冷。 
裴回绕井顾，自照泉中影。沉浮落井瓶，井上无悬绠。 
念此瓶欲沉，荒忙为求请。遍入原上村，村空犬仍猛。 
还来绕井哭，哭声通复哽。哽噎梦忽惊，觉来房舍静。 
灯焰碧胧胧，泪光疑冏冏。钟声夜方半，坐卧心难整。 
忽忆咸阳原，荒田万馀顷。土厚圹亦深，埋魂在深埂。 
埂深安可越，魂通有时逞。今宵泉下人，化作瓶相憬。 
感此涕汍澜，汍澜涕沾领。所伤觉梦间，便觉死生境。 
岂无同穴期，生期谅绵永。又恐前后魂，安能两知省。 
寻环意无极，坐见天将昞。吟此梦井诗，春朝好光景。斋



   卷404_17 【江陵三梦】元稹 

平生每相梦，不省两相知。况乃幽明隔，梦魂徒尔为。 
情知梦无益，非梦见何期。今夕亦何夕，梦君相见时。 
依稀旧妆服，晻淡昔容仪。不道间生死，但言将别离。 
分张碎针线，襵叠故屏帏。抚稚再三嘱，泪珠千万垂。 
嘱云唯此女，自叹总无儿。尚念娇且騃，未禁寒与饥。 
君复不憘事，奉身犹脱遗。况有官缚束，安能长顾私。 
他人生间别，婢仆多谩欺。君在或有托，出门当付谁。 
言罢泣幽噎，我亦涕淋漓。惊悲忽然寤，坐卧若狂痴。 
月影半床黑，虫声幽草移。心魂生次第，觉梦久自疑。 
寂默深想像，泪下如流澌。百年永已诀，一梦何太悲。 
悲君所娇女，弃置不我随。长安远于日，山川云间之。 
纵我生羽翼，网罗生絷维。今宵泪零落，半为生别滋。 
感君下泉魄，动我临川思。一水不可越，黄泉况无涯。 
此怀何由极，此梦何由追。坐见天欲曙，江风吟树枝。古

古原三丈穴，深葬一枝琼。崩剥山门坏，烟绵坟草生。 
久依荒陇坐，却望远村行。惊觉满床月，风波江上声。主

君骨久为土，我心长似灰。百年何处尽，三夜梦中来。 
逝水良已矣，行云安在哉。坐看朝日出，众鸟双裴回。古



   卷404_18 【张旧蚊帱】元稹 

逾年间生死，千里旷南北。家居无见期，况乃异乡国。 
破尽裁缝衣，忘收遗翰墨。独有缬纱帱，凭人远携得。 
施张合欢榻，展卷双鸳翼。已矣长空虚，依然旧颜色。 
裴回将就寝，徙倚情何极。昔透香田田，今无魂恻恻。 
隙穿斜月照，灯背空床黑。达理强开怀，梦啼还过臆。 
平生贫寡欢，夭枉劳苦忆。我亦距几时，胡为自摧逼。 
烛蛾焰中舞，茧蚕丛上织。燋烂各自求，他人顾何力。 
多离因苟合，恶影当务息。往事勿复言，将来幸前识。斋



   卷404_19 【独夜伤怀赠呈张侍御（张生近丧妻）】元稹 

烬火孤星灭，残灯寸焰明。竹风吹面冷，檐雪坠阶声。 
寡鹤连天叫，寒雏彻夜惊。只应张侍御，潜会我心情。古



   卷404_20 【六年春遣怀八首】元稹 

伤禽我是笼中鹤，沉剑君为泉下龙。
重纩犹存孤枕在，春衫无复旧裁缝。

检得旧书三四纸，高低阔狭粗成行。
自言并食寻高事，唯念山深驿路长。

公无渡河音响绝，已隔前春复去秋。
今日闲窗拂尘土，残弦犹迸钿箜篌。

婢仆晒君馀服用，娇痴稚女绕床行。
玉梳钿朵香胶解，尽日风吹玳瑁筝。

伴客销愁长日饮，偶然乘兴便醺醺。
怪来醒后傍人泣，醉里时时错问君。

我随楚泽波中梗，君作咸阳泉下泥。
百事无心值寒食，身将稚女帐前啼。

童稚痴狂撩乱走，绣球花仗满堂前。
病身一到繐帷下，还向临阶背日眠。

小于潘岳头先白，学取庄周泪莫多。
止竟悲君须自省，川流前后各风波。



   卷404_21 【答友封见赠】元稹 

荀令香销潘簟空，悼亡诗满旧屏风。
扶床小女君先识，应为些些似外翁。



   卷404_22 【梦成之】元稹 

烛暗船风独梦惊，梦君频问向南行。
觉来不语到明坐，一夜洞庭湖水声。



   卷404_23 【哭小女降真】元稹 

雨点轻沤风复惊，偶来何事去何情。
浮生未到无生地，暂到人间又一生。



   卷404_24 【哭女樊】元稹 

秋天净绿月分明，何事巴猿不賸鸣。
应是一声肠断去，不容啼到第三声。



   卷404_25 【哭女樊四十韵（虢州长史时作）】元稹 

逝者何由见，中人未达情。马无生角望，猿有断肠鸣。 
去伴投遐徼，来随梦险程。四年巴养育，万里硖回萦。 
病是他乡染，魂应远处惊。山魈邪乱逼，沙虱毒潜婴。 
母约看宁辨，余慵疗不精。欲寻方次第，俄值疾充盈。 
灯火徒相守，香花只浪擎。莲初开月梵，蕣已落朝荣。 
魄散云将尽，形全玉尚莹。空垂两行血，深送一枝琼。 
秘祝休巫觋，安眠放使令。旧衣和箧施，残药满瓯倾。 
乳媪闲于社，医僧婗似酲。悯渠身觉剩，讶佛力难争。 
骑竹痴犹子，牵车小外甥。等长迷过影，遥戏误啼声。 
涴纸伤馀画，扶床念试行。独留呵面镜，谁弄倚墙筝。 
忆昨工言语，怜初妙长成。撩风妒鹦舌，凌露触兰英。 
翠凤舆真女，红蕖捧化生。只忧嫌五浊，终恐向三清。 
宿恶诸荤味，悬知众物名。环从枯树得，经认宝函盛。 
愠怒偏憎数，分张雅爱平。最怜贪栗妹，频救懒书兄。 
为占娇饶分，良多眷恋诚。别常回面泣，归定出门迎。 
解怪还家晚，长将远信呈。说人偷罪过，要我抱纵横。 
腾蹋游江舫，攀缘看乐棚。和蛮歌字拗，学妓舞腰轻。 
迢递离荒服，提携到近京。未容夸伎俩，唯恨枉聪明。 
往绪心千结，新丝鬓百茎。暗窗风报晓，秋幌雨闻更。 
败槿萧疏馆，衰杨破坏城。此中临老泪，仍自哭孩婴。主



   卷404_26 【哭子十首（翰林学士时作）】元稹 

维鹈受刺因吾过，得马生灾念尔冤。
独在中庭倚闲树，乱蝉嘶噪欲黄昏。

才能辨别东西位，未解分明管带身。
自食自眠犹未得，九重泉路托何人。

尔母溺情连夜哭，我身因事有时悲。
钟声欲绝东方动，便是寻常上学时。

莲花上品生真界，兜率天中离世途。
彼此业缘多障碍，不知还得见儿无。

节量梨栗愁生疾，教示诗书望早成。
鞭扑校多怜校少，又缘遗恨哭三声。

深嗟尔更无兄弟，自叹予应绝子孙。
寂寞讲堂基址在，何人车马入高门。

往年鬓已同潘岳，垂老年教作邓攸。
烦恼数中除一事，自兹无复子孙忧。

长年苦境知何限，岂得因儿独丧明。
消遣又来缘尔母，夜深和泪有经声。

乌生八子今无七，猿叫三声月正孤。
寂寞空堂天欲曙，拂帘双燕引新雏。

频频子落长江水，夜夜巢边旧处栖。
若是愁肠终不断，一年添得一声啼。



   卷404_27 【感逝（浙东）】元稹 

头白夫妻分无子，谁令兰梦感衰翁。三声啼妇卧床上， 
一寸断肠埋土中。蜩甲暗枯秋叶坠，燕雏新去夜巢空。 
情知此恨人皆有，应与暮年心不同。斋



   卷404_28 【妻满月日相唁】元稹 

十月辛勤一月悲，今朝相见泪淋漓。
狂风落尽莫惆怅，犹胜因花压折枝。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零五 
 
   
　 
　

　
 　



   卷405_1 【代曲江老人百韵（年十六时作）】元稹 

何事花前泣，曾逢旧日春。先皇初在镐，贱子正游秦。 
拨乱干戈后，经文礼乐辰。徽章悬象魏，貔虎画骐驎。 
光武休言战，唐尧念睦姻。琳琅铺柱础，葛藟茂河漘。 
尚齿惇耆艾，搜材拔积薪。裴王持藻镜，姚宋斡陶钧。 
内史称张敞，苍生借寇恂。名卿唯讲德，命士耻忧贫。 
杞梓无遗用，刍荛不忘询。悬金收逸骥，鼓瑟荐嘉宾。 
羽翼皆随凤，圭璋肯杂珉。班行容济济，文质道彬彬。 
百度依皇极，千门辟紫宸。措刑非苟简，稽古蹈因循。 
书谬偏求伏，诗亡远听申。雄推三虎贾，群擢八龙荀。 
海外恩方洽，寰中教不泯。儒林精阃奥，流品重清淳。 
天净三光丽，时和四序均。卑官休力役，蠲赋免艰辛。 
蛮貊同车轨，乡原尽里仁。帝途高荡荡，风俗厚誾誾。 
暇日耕耘足，丰年雨露频。戍烟生不见，村竖老犹纯。 
耒耜勤千亩，牲牢奉六禋。南郊礼天地，东野辟原匀。 
校猎求初吉，先农卜上寅。万方来合杂，五色瑞轮囷。 
池籞呈朱雁，坛场得白麟。酹金光照耀，奠璧彩璘玢。 
掉荡云门发，蹁跹鹭羽振。集灵撞玉磬，和鼓奏金錞。 
建簴崇牙盛，衔钟兽目嗔。总干形屹崒，戛敔背嶙峋。 
文物千官会，夷音九部陈。鱼龙华外戏，歌舞洛中嫔。 
佳节修酺礼，非时宴侍臣。梨园明月夜，花萼艳阳晨。 
李杜诗篇敌，苏张笔力匀。乐章轻鲍照，碑板笑颜竣。 
泰狱陪封禅，汾阴颂鬼神。星移逐西顾，风暖助东巡。 
浴德留汤谷，蒐畋过渭滨。沸天雷殷殷，匝地毂辚辚。 
沃土心逾炽，豪家礼渐湮。老农羞荷锸，贪贾学垂绅。 
曲艺争工巧，雕机变组紃。青凫连不解，红粟朽相因。 
山泽长孳货，梯航竞献珍。翠毛开越巂，龙眼弊瓯闽。 
玉馔薪燃蜡，椒房烛用银。铜山供横赐，金屋贮宜颦。 
班女恩移赵，思王赋感甄。辉光随顾步，生死属摇唇。 
世族功勋久，王姬宠爱亲。街衢连甲第，冠盖拥朱轮。 
大道垂珠箔，当垆踏锦茵。轩车隘南陌，钟磬满西邻。 
出入张公子，骄奢石季伦。鸡场潜介羽，马埒并扬尘。 
韬袖夸狐腋，弓弦尚鹿fc。紫绦牵白犬，绣bi被花駰。 
箭倒南山虎，鹰擒东郭su。翻身迎过雁，劈肘取回鹑。 
竟蓄朱公产，争藏邴氏缗。桥桃矜马鹜，倚顿数牛犉。 
齑斗冬中韭，羹怜远处莼。万钱才下箸，五酘未称醇。 
曲水闲销日，倡楼醉度旬。探丸依郭解，投辖伴陈遵。 
共谓长之泰，那知遽构屯。奸心兴桀黠，凶丑比顽嚚。 
斗柄侵妖彗，天泉化逆鳞。背恩欺乃祖，连祸及吾民。 
猰貐当前路，鲸鲵得要津。王师才业业，暴卒已sJ々。 
杂虏同谋夏，宗周暂去豳。陵园深暮景，霜露下秋旻。 
凤阙悲巢鵩，鹓行乱野麏。华林荒茂草，寒竹碎贞筠。 
村落空垣坏，城隍旧井堙。破船沉古渡，战鬼聚阴磷。 
振臂谁相应，攒眉独不伸。毁容怀赤绂，混迹戴黄巾。 
木梗随波荡，桃源斅隐沦。弟兄书信断，鸥鹭往来驯。 
忽遇山光澈，遥瞻海气真。秘图推废主，后圣合经纶。 
野杏浑休植，幽兰不复纫。但惊心愤愤，谁恋水粼粼。 
尽室杂深洞，轻桡荡小fq。殷勤题白石，怅望出青蘋。 
梦寐平生在，经过处所新。阮郎迷里巷，辽鹤记城闉。 
虚过休明代，旋为朽病身。劳生常矻矻，语旧苦谆谆。 
晚岁多衰柳，先秋愧大椿。眼前年少客，无复昔时人。知



   卷405_2 【开元观闲居，酬吴士矩侍御三十韵（十八时作）】元稹 

静习狂心尽，幽居道气添。神编启黄简，秘箓捧朱签。 
烂熳烟霞驻，优游岁序淹。登坛拥旄节，趋殿礼胡髯。 
醮起彤庭烛，香开白玉奁。结盟金剑重，斩魅宝刀铦。 
禹步星纲动，焚符灶鬼詹。冥搜呼直使，章奏役飞廉。 
仙籍聊凭检，浮名复为占。赤诚祈皓鹤，绿发代青缣。 
虚室常怀素，玄关屡引枮。貂蝉徒自宠，鸥鹭不相嫌。 
始悟身为患，唯欣禄未恬。龟龙恋淮海，鸡犬傍闾阎。 
松笠新偏翠，山峰远更尖。箫声吟茂竹，虹影逗虚檐。 
初日先通牖，轻飔每透帘。露盘朝滴滴，钩月夜纤纤。 
已得餐霞味，应嗤食蓼甜。工琴闲度昼，耽酒醉销炎。 
几案随宜设，诗书逐便拈。灌园多抱瓮，刈藿乍腰镰。 
野鸟终难絷，鹪鹩本易厌。风高云远逝，波骇鲤深潜。 
邸第过从隔，蓬壶梦寐瞻。所希颜颇练，谁恨突无黔。 
思拙惭圭璧，词烦杂米盐。谕锥言太小，求药意何谦。 
语默君休问，行藏我讵兼。狂歌终此曲，情尽口长箝。知



   卷405_3 【病减逢春，期白二十二、辛大不至十韵】元稹 

病与穷阴退，春从血气生。寒肤渐舒展，阳脉乍虚盈。 
就日临阶坐，扶床履地行。问人知面瘦，祝鸟愿身轻。 
风暖牵诗兴，时新变卖声。饥馋看药忌，闲闷点书名。 
旧雪依深竹，微和动早萌。推迁悲往事，疏数辨交情。 
琴待嵇中散，杯思阮步兵。世间除却病，何者不营营。斋



   卷405_4 【黄明府诗】元稹 

少年曾痛饮，黄令苦飞觥。席上当时走，马前今日迎。 
依稀迷姓氏，积渐识平生。故友身皆远，他乡眼暂明。 
便邀连榻坐，兼共榜船行。酒思临风乱，霜棱扫地平。 
不堪深浅酌，贪怆古今情。逦迤七盘路，坡陀数丈城。 
花疑褒女笑，栈想武侯征。一种埋幽石，老闲千载名。知



   卷405_5 【酬翰林白学士代书一百韵（此后江陵时作）】元稹 

昔岁俱充赋，同年遇有司。八人称迥拔，两郡滥相知。 
逸骥初翻步，鞲鹰暂脱羁。远途忧地窄，高视觉天卑。 
并入红兰署，偏亲白玉规。近朱怜冉冉，伐木愿偲偲。 
鱼鲁非难识，铅黄自懒持。心轻马融帐，谋夺子房帷。 
秀发幽岩电，清澄隘岸陂。九霄排直上，万里整前期。 
勇赠栖鸾句，惭当古井诗。多闻全受益，择善颇相师。 
脱俗殊常调，潜工大有为。还醇凭酎酒，运智托围棋。 
情会招车胤，闲行觅戴逵。僧餐月灯阁，醵宴劫灰池。 
胜概争先到，篇章竞出奇。输赢论破的，点窜肯容丝。 
山岫当街翠，墙花拂面枝。莺声爱娇小，燕翼玩逶迤。 
辔为逢车缓，鞭缘趁伴施。密携长上乐，偷宿静坊姬。 
僻性慵朝起，新晴助晚嬉。相欢常满目，别处鲜开眉。 
翰墨题名尽，光阴听话移。绿袍因醉典，乌帽逆风遗。 
暗插轻筹箸，仍提小屈卮。本弦才一举，下口已三迟。 
逃席冲门出，归倡借马骑。狂歌繁节乱，醉舞半衫垂。 
散漫纷长薄，邀遮守隘岐。几遭朝士笑，兼任巷童随。 
苟务形骸达，浑将性命推。何曾爱官序，不省计家资。 
忽悟成虚掷，翻然叹未宜。使回耽乐事，坚赴策贤时。 
寝食都忘倦，园庐遂绝窥。劳神甘戚戚，攻短过孜孜。 
叶怯穿杨箭，囊藏透颖锥。超遥望云雨，摆落占泉坻。 
略削荒凉苑，搜求激直词。那能作牛后，更拟助洪基。 
唱第听鸡集，趋朝忘马疲。内人舆御案，朝景丽神旗。 
首被呼名姓，多惭冠等衰。千官容眷盼，五色照离披。 
鹓侣从兹洽，鸥情转自縻。分张殊品命，中外却驱驰。 
出入称金籍，东西侍碧墀。斗班云汹涌，开扇雉参差。 
切愧寻常质，亲瞻咫尺姿。日轮光照耀，龙服瑞葳蕤。 
誓欲通愚謇，生憎效喔咿。佞存真妾妇，谏死是男儿。 
便殿承偏召，权臣惧挠私。庙堂虽稷契，城社有狐狸。 
似锦言应巧，如弦数易欺。敢嗟身暂黜，所恨政无毗。 
谬辱良由此，升腾亦在斯。再令陪宪禁，依旧履阽危。 
使蜀常绵远，分台更嶮巇。匿奸劳发掘，破党恶持疑。 
斧刃迎皆碎，盘牙老未萎。乍能还帝笏，讵忍折吾支。 
虎尾元来险，圭文却类疵。浮荣齐壤芥，闲气咏江蓠。 
阙下殷勤拜，樽前啸傲辞。飘沈委蓬梗，忠信敌蛮夷。 
戏诮青云驿，讥题皓发祠。贪过谷隐寺，留读岘山碑。 
草没章台阯，堤横楚泽湄。野莲侵稻陇，亚柳压城陴。 
遇物伤凋换，登楼思漫瀰。金攒嫩橙子，瑿泛远鸬鹚。 
仰竹藤缠屋，苫茆荻补篱。面梨通蒂朽，火米带芒炊。 
苇笋针筒束，鯾鱼箭羽鬐。芋羹真底可，鲈鲙漫劳思。 
北渚销魂望，南风著骨吹。度梅衣色渍，食稗马蹄羸。 
院榷和泥碱，官酤小麹醨。讹音烦缴绕，轻俗丑威仪。 
树罕贞心柏，畦丰卫足葵。坳洼饶t3矮，游惰压庸缁。 
病赛乌称鬼，巫占瓦代龟。连阴蛙张王，瘴疟雪治医。 
我正穷于是，君宁念及兹。一篇从日下，双鲤送天涯。 
坐捧迷前席，行吟忘结綦。匡床铺错绣，几案踊灵芝。 
形影同初合，参商喻此离。扇因秋弃置，镜异月盈亏。 
壮志诚难夺，良辰岂复追。宁牛终夜永，潘鬓去年衰。 
溟渤深那测，穹苍意在谁。驭方轻騕袅，车肯重辛夷。 
卧辙希濡沫，低颜受颔颐。世情焉足怪，自省固堪悲。 
溷鼠虚求洁，笼禽方讶饥。犹胜忆黄犬，幸得早图之。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零六 
 
   
　 
　

　
 　



   卷406_1 【纪怀，赠李六户曹、崔二十功曹五十韵】元稹 

昔冠诸生首，初因三道征。公卿碧墀会，名姓白麻称。 
日月光遥射，烟霄志渐弘。荣班联锦绣，谏纸赐笺藤。 
便欲呈肝胆，何言犯股肱。椎埋冲斗剑，消碎莹壶冰。 
赤县才分务，青骢已迥乘。因骑度海鹘，拟杀蔽天鹏。 
缚虎声空壮，连鳌力未胜。风翻波竟蹙，山压势逾崩。 
僇辱徒相困，苍黄性不能。酣歌离岘顶，负气入江陵。 
华表当蟾魄，高楼挂玉绳。角声悲掉荡，城影暗棱层。 
军幕威容盛，官曹礼数兢。心虽出云鹤，身尚触笼鹰。 
竦足良甘分，排衙苦未曾。通名参将校，抵掌见亲朋。 
喣沫求涓滴，沧波怯斗升。荒居邻鬼魅，羸马步殑fF。 
白草堂檐短，黄梅雨气蒸。沾黏经汗席，飐闪尽油灯。 
夜怯餐肤蚋，朝烦拂面蝇。过从愁厌贱，专静畏猜仍。 
旅寓谁堪托，官联自可凭。甲科崔并骛，柱史李齐升。 
共展排空翼，俱遭激远矰。他乡元易感，同病转相矜。 
投分多然诺，忘言少爱憎。誓将探肺腑，耻更辨淄渑。 
会宿形骸远，论交意气增。一心吞渤澥，戮力拔嵩恒。 
语到磨圭角，疑消破弩症。吹嘘期指掌，患难许檐簦。 
鎩翮鸾栖棘，藏锋箭在弸。雪中方睹桂，木上莫施罾。 
且泛夤沿水，兼过被病僧。有时鞭款段，尽日醉懵僜。 
蹑屐看秧稻，敲船和采菱。叉鱼江火合，唤客谷神应。 
啸傲虽开口，幽忧复满膺。望云鳍拨剌，透匣色腾凌。 
每想潢池寇，犹稽赤族惩。夔龙劳算画，貔虎带威棱。 
逐鸟忠潜奋，悬旌意远凝。弢弓思彻札，绊骥闷牵縆。 
运甓调辛苦，闻鸡屡寝兴。闲随人兀兀，梦听鼓冬冬。 
班笔行看掷，黄陂莫漫澄。骐驎高阁上，须及壮时登。斋



   卷406_2 【答姨兄胡灵之见寄五十韵】元稹 

忆昔凤翔城，龆年是事荣。理家烦伯舅，相宅尽吾兄。 
诗律蒙亲授，朋游忝自迎。题头筠管缦，教射角弓騂。 
矮马驼騣bi，牦牛兽面缨。对谈依赳赳，送客步盈盈。 
米碗诸贤让，蠡杯大户倾。一船席外语，三榼拍心精。 
传盏加分数，横波掷目成。华奴歌淅淅，媚子舞卿卿。 
斗设狂为好，谁忧饮败名。屠过隐朱亥，楼梦古秦嬴。 
环坐唯便草，投盘暂废觥。春郊才烂熳，夕鼓已砰轰。 
荏苒移灰琯，喧阗倦塞兵。糟浆闻渐足，书剑讶无成。 
抵璧惭虚弃，弹珠觉用轻。遂笼云际鹤，来狎谷中莺。 
学问攻方苦，篇章兴太清。囊疏萤易透，锥钝股多坑。 
笔阵戈矛合，文房栋桷撑。豆萁才敏俊，羽猎正峥嵘。 
岐下寻时别，京师触处行。醉眠街北庙，闲绕宅南营。 
柳爱凌寒软，梅怜上番惊。观松青黛笠，栏药紫霞英。 
尽日听僧讲，通宵咏月明。正耽幽趣乐，旋被宦途萦。 
吏晋资材枉，留秦岁序更。我髯黳数寸，君发白千茎。 
芸阁怀铅暇，姑峰带雪晴。何由身倚玉，空睹翰飞琼。 
世道难于剑，谗言巧似笙。但憎心可转，不解跽如擎。 
始效神羊触，俄随旅雁征。孤芳安可驻，五鼎几时烹。 
潦倒沉泥滓，欹危践矫衡。登楼王粲望，落帽孟嘉情。 
巫峡连天水，章台塞路荆。雨摧渔火焰，风引竹枝声。 
分作屯之蹇，那知困亦亨。官曹三语掾，国器万寻桢。 
逸杰雄姿迥，皇王雅论评。蕙依潜可习，云合定谁令。 
原燎逢冰井，鸿流值木罂。智囊推有在，勇爵敢徒争。 
迅拔看鹏举，高音侍鹤鸣。所期人拭目，焉肯自佯盲。 
铅钝丁宁淬，芜荒展转耕。穷通须豹变，撄搏笑狼狞。 
愧捧芝兰赠，还披肺腑呈。此生如未死，未拟变平生。古



   卷406_3 【酬许五康佐（次用本韵）】元稹 

奋迅君何晚，羁离我讵俦。鹤笼闲警露，鹰缚闷牵鞲。 
蓬阁深沉省，荆门远慢州。课书同吏职，旅宦各乡愁。 
白日伤心过，沧江满眼流。嘶风悲代马，喘月伴吴牛。 
枯涸方穷辙，生涯不系舟。猿啼三峡雨，蝉报两京秋。 
珠玉惭新赠，芝兰忝旧游。他年问狂客，须向老农求。主



   卷406_4 【送崔侍御之岭南二十韵】元稹 

汉法戎施幕，秦官郡置监。萧何归旧印，鲍永授新衔。 
币聘虽盈箧，泥章未破缄。蛛悬丝缭绕，鹊报语詀諵。 
再砺神羊角，重开宪简函。鞶缨骢赳赳，緌珮绣縿縿。 
逸翮怜鸿翥，离心觉刃劖。联游亏片玉，洞照失明鉴。 
遥想车登岭，那无泪满衫。茅蒸连蟒气，衣渍度梅黬。 
象斗缘谿竹，猿鸣带雨杉。飓风狂浩浩，韶石峻崭崭。 
宿浦宜深泊，祈泷在至諴。瘴江乘早度，毒草莫亲芟。 
试蛊看银黑，排腥贵食咸。菌须虫已蠹，果重鸟先鵮。 
冰莹怀贪水，霜清顾痛岩。珠玑当尽掷，薏苡讵能谗。 
荆俗欺王粲，吾生问季咸。远书多不达，勤为枉攕攕。斋



   卷406_5 【酬段丞与诸棋流会宿弊居见赠二十四韵（次用本韵）】元稹 

鸣局宁虚日，闲窗任废时。琴书甘尽弃，园井讵能窥。 
运石疑填海，争筹忆坐帷。赤心方苦斗，红烛已先施。 
蛇势萦山合，鸿联度岭迟。堂堂排直阵，衮衮逼羸师。 
悬劫偏深猛，回征特险巇。旁攻百道进，死战万般为。 
异日玄黄队，今宵黑白棋。斫营看迥点，对垒重相持。 
善败虽称怯，骄盈最易欺。狼牙当必碎，虎口祸难移。 
乘胜同三捷，扶颠望一词。希因送目便，敢恃指纵奇。 
退引防边策，雄吟斩将诗。眠床都浪置，通夕共忘疲。 
晓雉风传角，寒丛雪压枝。繁星收玉版，残月耀冰池。 
僧请闻钟粥，宾催下药卮。兽炎馀炭在，蜡泪短光衰。 
俯仰嗟陈迹，殷勤卜后期。公私牵去住，车马各支离。 
分作终身癖，兼从是事隳。此中无限兴，唯怕俗人知。主



   卷406_6 【酬窦校书二十韵（次本韵）】元稹 

鸥鹭元相得，杯觞每共传。芳游春烂熳，晴望月团圆。 
调笑风流剧，论文属对全。赏花珠并缀，看雪璧常连。 
竹寺荒唯好，松斋小更怜。潜投孟公辖，狂乞莫愁钱。 
尘土抛书卷，枪筹弄酒权。令夸齐箭道，力斗抹弓弦。 
但喜添樽满，谁忧乏桂然。渐轻身外役，浑证饮中禅。 
及我辞云陛，逢君仕圃田。音徽千里断，魂梦两情偏。 
足听猿啼雨，深藏马腹鞭。官醪半清浊，夷馔杂腥膻。 
顾影无依倚，甘心守静专。那知暮江上，俱会落英前。 
款曲生平在，悲凉岁序迁。鹤方同北渚，鸿又过南天。 
丽句惭虚掷，沉机懒强牵。粗酬珍重意，工拙定相悬。斋



   卷406_7 【泛江玩月十二韵】元稹 

楚塞分形势，羊公压大邦。因依多士子，参画尽敦厖。 
岳璧闲相对，荀龙自有双。共将船载酒，同泛月临江。 
远树悬金镜，深潭倒玉幢。委波添净练，洞照灭凝釭。 
阗咽沙头市，玲珑竹岸窗。巴童唱巫峡，海客话神泷。 
已困连飞盏，犹催未倒缸。饮荒情烂熳，风棹乐峥摐。 
胜事他年忆，愁心此夜降。知君皆逸韵，须为应莛撞。古



   卷406_8 【痁卧闻幕中诸公征乐会饮，因有戏呈三十韵】元稹 

濩落因寒甚，沉阴与病偕。药囊堆小案，书卷塞空斋。 
胀腹看成鼓，羸形渐比柴。道情忧易适，温瘴气难排。 
治t3扶轻仗，开门立静街。耳鸣疑暮角，眼暗助昏霾。 
野竹连荒草，平陂接断崖。坐隅甘对鵩，当路恐遭豺。 
蛇蛊迷弓影，雕翎落箭靫。晚篱喧斗雀，残菊半枯荄。 
怅望悲回雁，依迟傍古槐。一生长苦节，三省讵行怪。 
奔北翻成勇，司南却是呙。穹苍真漠漠，风雨漫喈喈。 
彼美犹谿女，其谁占馆娃。诚知通有日，太极浩无涯。 
布卦求无妄，祈天愿孔皆。藏衰谋计拙，地僻往还乖。 
况羡莲花侣，方欣绮席谐。钿车迎妓乐，银翰屈朋侪。 
白纻颦歌黛，同蹄坠舞钗。纤身霞出海，艳脸月临淮。 
筹箸随宜放，投盘止罚啀。红娘留醉打，觥使及醒差。 
顾我潜孤愤，何人想独怀。夜灯然檞叶，冻雪堕砖阶。 
坏壁虚缸倚，深炉小火埋。鼠骄衔笔砚，被冷束筋骸。 
毕竟图斟酌，先须遣疠痎。枪旗如在手，那复敢崴pN。古



   卷406_9 【酬友封话旧叙怀十二韵（依次重用为韵）】元稹 

风波千里别，书信二年稀。乍见悲兼喜，犹惊是与非。 
身名判作梦，杯盏莫相违。草馆同床宿，沙头待月归。 
春深乡路远，老去宦情微。魏阙何由到，荆州且共依。 
人欺翻省事，官冷易藏威。但拟驯鸥鸟，无因用弩机。 
开张图卷轴，颠倒醉衫衣。莼菜银丝嫩，鲈鱼雪片肥。 
怜君诗似涌，赠我笔如飞。会遣诸伶唱，篇篇入禁闱。知



   卷406_10 【送王协律游杭越十韵】元稹 

去去莫凄凄，馀杭接会稽。松门天竺寺，花洞若耶溪。 
浣渚逢新艳，兰亭识旧题。山经秦帝望，垒辨越王栖。 
江树春常早，城楼月易低。镜呈湖面出，云叠海潮齐。 
章甫官人戴，莼丝姹女提。长干迎客闹，小市隔烟迷。 
纸乱红蓝压，瓯凝碧玉泥。荆南无抵物，来日为侬携。斋



   卷406_11 【送东川马逢侍御使回十韵】元稹 

风水荆门阔，文章蜀地豪。眼青宾礼重，眉白众情高。 
思勇曾吞笔，投虚惯用刀。词锋倚天剑，学海驾云涛。 
南郡传纱帐，东方让锦袍。旋吟新乐府，便续古离骚。 
雪岸犹封草，春江欲满槽。饯筵君置醴，随俗我餔糟。 
莫叹巴三峡，休惊鬓二毛。流年等头过，人世各劳劳。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零七 
 
   
　 
　

　
 　



   卷407_1 【酬卢秘书】元稹 

偶有冲天气，都无处世才。未容荣路稳，先踏祸机开。 
分久沉荆掾，惭经厕柏台。理推愁易惑，乡思病难裁。 
夜伴吴牛喘，春惊朔雁回。北人肠断送，西日眼穿颓。 
唯望魂归去，那知诏下来。涸鱼千丈水，僵燕一声雷。 
幽匣提清镜，衰颜拂故埃。梦云期紫阁，厌雨别黄梅。 
亲戚迎时到，班行见处陪。文工犹畏忌，朝士绝嫌猜。 
新识蓬山杰，深交翰苑材。连投珠作贯，独和玉成堆。 
剧敌徒相轧，羸师亦自媒。磨砻刮骨刃，翻掷委心灰。 
恐被神明哭，忧为造化灾。私调破叶箭，定饮搴旗杯。 
金宝潜砂砾，芝兰似草莱。凭君毫发鉴，莫遣翳莓苔。知



   卷407_2 【见人咏韩舍人新律诗，因有戏赠】元稹 

喜闻韩古调，兼爱近诗篇。玉磬声声彻，金铃个个圆。 
高疏明月下，细腻早春前。花态繁于绮，闺情软似绵。 
轻新便妓唱，凝妙入僧禅。欲得人人伏，能教面面全。 
延之苦拘检，摩诘好因缘。七字排居敬，千词敌乐天。 
殷勤闲太祝，好去老通川。莫漫裁章句，须饶紫禁仙。斋



   卷407_3 【奉和权相公行次临阙驿逢郑仆射相公归…赠诗十四韵】元稹 

帝下赤霄符，搜求造化炉。中台归内座，太一直南都。 
黄霸乘轺入，王尊叱驭趋。万人东道送，六纛北风驱。 
栈阁才倾盖，关门已合繻。贯鱼行逦迤，交马语踟蹰。 
去速熊罴兆，来驰虎豹夫。昔怜三易地，今讶两分途。 
别路环山雪，离章运寸珠。锋铓断犀兕，波浪没蓬壶。 
区宇声虽动，淮河孽未诛。将军遥策画，师氏密訏谟。 
汉上坛仍筑，褒西阵再图。公方先二虏，何暇进愚儒。斋



   卷407_4 【酬乐天东南行诗一百韵】元稹 

我病方吟越，君行已过湖。去应缘直道，哭不为穷途。 
亚竹寒惊牖，空堂夜向隅。暗魂思背烛，危梦怯乘桴。 
坐痛筋骸憯，旁嗟物候殊。雨蒸虫沸渭，浪涌怪睢盱。 
索绠飘蚊蚋，蓬麻甃舳舻。短檐苫稻草，微俸封渔租。 
泥浦喧捞蛤，荒郊险斗貙。鲸吞近溟涨，猿闹接黔巫。 
芒屩泅牛妇，丫头荡桨夫。酢醅荷裹卖，醨酒水淋沽。 
舞态翻鸲鹆，歌词咽鹧鸪。夷音啼似笑，蛮语谜相呼。 
江郭船添店，山城木竖郛。吠声沙市犬，争食墓林乌。 
犷俗诚堪惮，妖神甚可虞。欲令仁渐及，已被疟潜图。 
膳减思调鼎，行稀恐蠹枢。杂莼多剖鳝，和黍半蒸菰。 
绿粽新菱实，金丸小木奴。芋羹真暂淡，bJ炙漫涂苏。 
炰鳖那胜羜，烹鯄只似鲈。楚风轻似蜀，巴地湿如吴。 
气浊星难见，州斜日易晡。通宵但云雾，未酉即桑榆。 
瘴窟蛇休蛰，炎溪暑不徂。伥魂阴叫啸，鵩貌昼踟蹰。 
乡里家藏蛊，官曹世乏儒。敛缗偷印信，传箭作符繻。 
椎髻抛巾帼，镩刀代辘轳。当心鞙铜鼓，背弝射桑弧。 
岂复民氓料，须将鸟兽驱。是非浑并漆，词讼敢研朱。 
陋室鸮窥伺，衰形蟒觊觎。鬓毛霜点合，襟泪血痕濡。 
倍忆京华伴，偏忘我尔躯。谪居今共远，荣路昔同趋。 
科试铨衡局，衙参典校厨。月中分桂树，天上识昌蒲。 
应召逢鸿泽，陪游值赐酺。心唯撞卫磬，耳不乱齐竽。 
海岱词锋截，皇王笔阵驱。疾奔凌騕褭，高唱轧吴歈。 
点检张仪舌，提携傅说图。摆囊看利颖，开颔出明珠。 
并取千人特，皆非十上徒。白麻云色腻，墨诏电光粗。 
众口贪归美，何颜敢妒姝。秦台纳红旭，酆匣洗黄垆。 
谏猎宁规避，弹豪讵嗫嚅。肺肝憎巧曲，蹊径绝萦迂。 
誓遣朝纲振，忠饶翰苑输。骥调方汗血，蝇点忽成卢。 
遂谪栖遑掾，还飞送别盂。痛嗟亲爱隔，颠望友朋扶。 
狸病翻随鼠，骢羸返作驹。物情良徇俗，时论太诬吾。 
瓶罄罍偏耻，松摧柏自枯。虎虽遭陷阱，龙不怕泥涂。 
重喜登贤苑，方欣佐伍符。判身入矛戟，轻敌比锱铢。 
驿骑来千里，天书下九衢。因教罢飞檄，便许到皇都。 
舟败罂浮汉，骖疲杖过邘。邮亭一萧索，烽候各崎岖。 
馈饷人推辂，谁何吏执殳。拔家逃力役，连锁责逋诛。 
防戍兄兼弟，收田妇与姑。缣缃工女竭，青紫使臣纡。 
望国参云树，归家满地芜。破窗尘ej々，幽院鸟呜呜。 
祖竹丛新笋，孙枝压旧梧。晚花狂蛱蝶，残蒂宿茱萸。 
始悟摧林秀，因衔避缴芦。文房长遣闭，经肆未曾铺。 
鹓鹭方求侣，鸱鸢已吓雏。征还何郑重，斥去亦须臾。 
迢递投遐徼，苍黄出奥区。通川诚有咎，湓口定无辜。 
利器从头匣，刚肠到底刳。薰莸任盛贮，稊稗莫超逾。 
公干经时卧，钟仪几岁拘。光阴流似水，蒸瘴热于炉。 
薄命知然也，深交有矣夫。救焚期骨肉，投分刻肌肤。 
二妙驰轩陛，三英咏袴襦。李多嘲蝘蜓，窦数集蜘蛛。 
数子皆奇货，唯予独朽株。邯郸笑匍匐，燕蒯受揶揄。 
懒学三闾愤，甘齐百里愚。耽眠稀醒素，凭醉少嗟吁。 
学问徒为尔，书题尽已于。别犹多梦寐，情尚感凋枯。 
近喜司戎健，寻伤掌诰徂。士元名位屈，伯道子孙无。 
旧好飞琼翰，新诗灌玉壶。几催闲处泣，终作苦中娱。 
廉蔺声相让，燕秦势岂俱。此篇应绝倒，休漫捋髭须。古



   卷407_5 【和乐天送客游岭南二十韵（次用本韵）】元稹 

我自离乡久，君那度岭频。一杯魂惨澹，万里路艰辛。 
江馆连沙市，泷船泊水滨。骑田回北顾，铜柱指南邻。 
大壑浮三岛，周天过五均。波心涌楼阁，规外布星辰。 
狒狒穿筒格，猩猩置屐驯。贡兼蛟女绢，俗重语儿巾。 
舶主腰藏宝，黄家砦起尘。歌钟排象背，炊爨上鱼身。 
电白雷山接，旗红贼舰新。岛夷徐市种，庙觋赵佗神。 
鸢跕方知瘴，蛇苏不待春。曙潮云斩斩，夜海火燐燐。 
冠冕中华客，梯航异域臣。果然皮胜锦，吉了舌如人。 
风黖秋茅叶，烟埋晓月轮。定应玄发变，焉用翠毛珍。 
句漏沙须买，贪泉货莫亲。能传稚川术，何患隐之贫。知



   卷407_6 【献荥阳公诗五十韵】元稹 

郑驿骑翩翩，丘门子弟贤。文翁开学日，正礼骋途年。 
骏骨黄金买，英髦绛帐延。趋风皆蹀足，侍坐各差肩。 
解榻招徐稚，登楼引仲宣。凤攒题字扇，鱼落讲经筵。 
盛气河包济，贞姿岳柱天。皋夔当五百，邹鲁重三千。 
科斗翻腾取，关雎教授先。篆垂朝露滴，诗缀夜珠联。 
逸礼多心匠，焚书旧口传。陈遵修尺牍，阮瑀让飞笺。 
中的颜初启，抽毫踵未旋。森罗万木合，属对百花全。 
词海跳波涌，文星拂坐悬。戴冯遥避席，祖逖后施鞭。 
西蜀凌云赋，东阳咏月篇。劲芟鳌足断，精贯虱心穿。 
浩汗神弥王，鹞飏兴欲仙。冰壶通皓雪，绮树眇晴烟。 
驱驾雷霆走，铺陈锦绣鲜。清机登穾奥，流韵溢山川。 
墨客膺潜服，谈宾膝误前。张鳞定摧败，折角反矜怜。 
句句推琼玉，声声播管弦。纤新撩造化，澒洞斡陶甄。 
卫磬琤鍧极，齐竽僭滥偏。空虚惭炙輠，点窜许怀铅。 
惫色秋来草，哀吟雨后蝉。自伤魂惨沮，何暇思幽玄。 
喜到樽罍侧，愁亲几案边。菁华知竭矣，肺腑尚求旃。 
抵滞浑成醉，徘徊转慕膻。老叹才渐少，闲苦病相煎。 
瓦砾难追琢，刍荛分弃捐。漫劳成恳恳，那得美娟娟。 
拙劣仍非速，迂愚且异专。移时停笔砚，挥景乏戈鋋。 
仪舌忻犹在，舒帷誓不褰。会将连献楚，深耻谬游燕。 
蒲有临书叶，韦充读易编。沙须披见宝，经拟带耕田。 
入雾长期闰，持朱本望研。轮辕呈曲直，凿枘取方圆。 
呼吸宁徒尔，沾濡岂浪然。过箫资响亮，随水涨沦涟。 
惜日看圭短，偷光恨壁坚。勤勤雕朽木，细细导蒙泉。 
传癖今应甚，头风昨已痊。丹青公旧物，一为变蚩妍。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零八 
 
   
　 
　

　
 　



   卷408_1 【酬乐天江楼夜吟稹诗，因成三十韵（次用本韵）】元稹 

忽见君新句，君吟我旧篇。见当巴徼外，吟在楚江前。 
思鄙宁通律，声清遂扣玄。三都时觉重，一顾世称妍。 
排韵曾遥答，分题几共联。昔凭银翰写，今赖玉音宣。 
布鼓随椎响，坯泥仰匠圆。铃因风断续，珠与调牵绵。 
阮籍惊长啸，商陵怨别弦。猿羞啼月峡，鹤让警秋天。 
志士潜兴感，高僧暂废禅。兴飘沧海动，气合碧云连。 
点缀工微者，吹嘘势特然。休文徒倚槛，彦伯浪回船。 
伎乐当筵唱，儿童满巷传。改张思妇锦，腾跃贾人笺。 
魏拙虚教出，曹风敢望痊。定遭才子笑，恐赚学生癫。 
裁什情何厚，飞书信不专。隼猜鸿蓄缩，虎横犬迍邅。 
水墨看虽久，琼瑶喜尚全。才从鱼里得，便向市头悬。 
夜置堂东序，朝铺座右边。手寻韦欲绝，泪滴纸浑穿。 
甘蔗销残醉，醍醐醒早眠。深藏那遽灭，同咏苦无缘。 
雅羡诗能圣，终嗟药未仙。五千诚远道，四十已中年。 
暗魄多相梦，衰容每自怜。卒章还恸哭，蚊蚋溢山川。主



   卷408_2 【酬乐天待漏入阁见赠（时乐天为中书舍人予任翰林士）】元稹 

未勘银台契，先排浴殿关。沃心因特召，承旨绝常班。 
飐闪才人袖，呕鸦软举鐶。宫花低作帐，云从积成山。 
密视枢机草，偷瞻咫尺颜。恩垂天语近，对久漏声闲。 
丹陛曾同立，金銮恨独攀。笔无鸿业润，袍愧紫文殷。 
河水通天上，瀛州接世间。谪仙名籍在，何不重来还。古



   卷408_3 【酬乐天早春闲游西湖颇多野趣…亦欲粗为恬养之赠耳】元稹 

雁思欲回宾，风声乍变新。各携红粉伎，俱伴紫垣人。 
水面波疑縠，山腰虹似巾。柳条黄大带，茭葑绿文茵。 
雪尽才通屐，汀寒未有蘋。向阳偏晒羽，依岸小游鳞。 
浦屿崎岖到，林园次第巡。墨池怜嗜学，丹井羡登真。 
雅叹游方盛，聊非意所亲。白头辞北阙，沧海是东邻。 
问俗烦江界，蒐畋想渭津。故交音讯少，归梦往来频。 
独喜同门旧，皆为列郡臣。三刀连地轴，一苇碍车轮。 
尚阻青天雾，空瞻白玉尘。龙因雕字识，犬为送书驯。 
胜事无穷境，流年有限身。懒将闲气力，争斗野塘春。主



   卷408_4 【江边四十韵（此后并江陵时作）】元稹 

官借江边宅，天生地势坳。欹危饶坏构，迢递接长郊。 
怪鵩频栖息，跳蛙颇混淆。总无篱缴绕，尤怕虎咆哮。 
停潦鱼招獭，空仓鼠敌猫。土虚烦穴蚁，柱朽畏藏蛟。 
蛇虺吞檐雀，豺狼逐野麃。犬惊狂浩浩，鸡乱响嘐嘐。 
濩落贫甘守，荒凉秽尽包。断帘飞熠耀，当户网蟏蛸。 
曲突翻成沼，行廊却代庖。桥横老颠枿，马病裛刍茭。 
一一床头点，连连砌下泡。辱泥疑在绛，避雨想经崤。 
相顾忧为鳖，谁能复系匏。誓心来利往，卜食过安爻。 
何计逃昏垫，移文报旧交。栋梁存伐木，苫盖愧分茅。 
金琯排黄荻，琅玕袅翠梢。花砖水面斗，鸳瓦玉声敲。 
方础荆山采，修掾郢匠铇。隐锥雷震蛰，破竹箭鸣骹。 
正寝初停午，频眠欲转胞。囷圆收薄禄，厨敝备嘉肴。 
各各人宁宇，双双燕贺巢。高门受车辙，华厩称蒲捎。 
尺寸皆随用，毫厘敢浪抛。篾馀笼白鹤，枝剩架青䴔。 
制榻容筐篚，施关拒斗筲。栏干防汲井，密室待持胶。 
庭草佣工薙，园蔬稚子掊。本图闲种植，那要择肥硗。 
绿柚勤勤数，红榴个个抄。池清漉螃蟹，瓜蠹拾螌蟊。 
晒篆看沙鸟，磨刀绽海鲛。罗灰修药灶，筑垛阅弓弰。 
散诞都由习，童蒙剩懒教。最便陶静饮，还作解愁嘲。 
近浦闻归楫，遥城罢晓铙。王孙如有问，须为并挥鞘。知



   卷408_5 【春六十韵】元稹 

节应寒灰下，春生返照中。未能消积雪，已渐少回风。 
迎气邦经重，斋诚帝念隆。龙骧紫宸北，天压翠坛东。 
仙仗摇佳彩，荣光答圣衷。便从威仰座，随入大罗宫。 
先到璇渊底，偷穿玳瑁栊。馆娃朝镜晚，太液晓冰融。 
撩摘芳情遍，搜求好处终。九霄浑可可，万姓尚忡忡。 
昼漏频加箭，宵晖欲半弓。驱令三殿出，乞与百蛮同。 
直自方壶岛，斜临绝漠戎。南巡暧珠树，西转丽崆峒。 
度岭梅甘坼，潜泉脉暗洪。悠悠铺塞草，冉冉著江枫。 
蚕役投筐妾，耘催荷蓧翁。既蒸难发地，仍送懒归鸿。 
约略环区宇，殷勤绮镐沣。华山青黛扑，渭水碧沙蒙。 
宿露清馀霭，晴烟塞迥空。燕巢才点缀，莺舌最惺憁。 
腻粉梨园白，胭脂桃径红。郁金垂嫩柳，罯画委高笼。 
地甲门阑大，天开禁掖崇。层台张舞凤，阁道架飞虹。 
麹糵调神化，鹓鸾竭至忠。歌钟齐锡宴，车服奖庸功。 
俊造欣时用，闾阎贺岁丰。倡楼妆z8々，农野绿芃芃。
贵主骄矜盛，豪家恃赖雄。偏沾打球彩，频得铸钱铜。 
专杀擒杨若，殊恩赦邓通。女孙新在内，婴稚近封公。 
游衍关心乐，诗书对面聋。盘筵饶异味，音乐斥庸工。 
酒爱油衣浅，杯夸玛瑙烘。挑鬟玉钗髻，刺绣宝装拢。 
启齿呈编贝，弹丝动削葱。醉圆双媚靥，波溢两明瞳。 
但赏欢无极，那知恨亦充。洞房闲窈窕，庭院独葱茏。 
谢砌萦残絮，班窗网曙虫。望夫身化石，为伯首如蓬。 
顾我沉忧士，骑他老病骢。静街乘旷荡，初日接曈曨。 
饮败肺常渴，魂惊耳更聪。虚逢好阳艳，其那苦昏懵。 
黾勉还移步，持疑又省躬。慵将疲悴质，漫走倦羸僮。 
季月行当暮，良辰坐叹穷。晋悲焚介子，鲁愿浴沂童。 
燧改鲜妍火，阴繁晻澹桐。瑞云低g7々，香雨润濛濛。 
药溉分窠数，篱栽备幼冲。种莎怜见叶，护笋冀成筒。 
有梦多为蝶，因蒐定作熊。漂沉随坏芥，荣茂委苍穹。 
震动风千变，晴和鹤一冲。丁宁搴芳侣，须识未开丛。主



   卷408_31 【月三十韵】元稹 

蓂叶标新朔，霜豪引细辉。白眉惊半隐，虹势讶全微。 
凉魄潭空洞，虚弓雁畏威。上弦何汲汲，佳色转依依。 
绮幕残灯敛，妆楼破镜飞。玲珑穿竹树，岑寂思屏帏。 
坐爱规将合，行看望已几。绛河冰鉴朗，黄道玉轮巍。 
迥照偏琼砌，馀光借粉闱。泛池相皎洁，压桂共芳菲。 
的的当歌扇，娟娟透舞衣。殷勤入怀什，恳款堕云圻。 
素液传烘盏，鸣琴荐碧徽。椒房深肃肃，兰路霭霏霏。 
翡翠通帘影，琉璃莹殿扉。西园筵玳瑁，东壁射蛜蝛。 
老将占天阵，幽人钓石矶。荷锄元亮息，回棹子猷归。 
迢递同千里，孤高净九围。从星作风雨，配日丽旌旗。 
麟斗宁徒设，蝇声岂浪讥。司存委卿士，新拜出郊畿。 
今古虽云极，亏盈不易违。珠胎方夜满，清露忍朝晞。 
渐减姮娥面，徐收楚练机。卞疑雕璧碎，潘感竟床稀。 
捐箧辞班女，潜波蔽虙妃。氛埃谁定灭，蟾兔杳难希。 
须遣圆明尽，良嗟造化非。如能付刀尺，别为创璿玑。主



   卷408_32 【饮致用神麹酒三十韵】元稹 

七月调神麹，三春酿绿醽。雕镌荆玉盏，烘透内丘瓶。 
试滴盘心露，疑添案上萤。满尊凝止水，祝地落繁星。 
翻陋琼浆浊，唯闻石髓馨。冰壶通角簟，金镜彻云屏。 
雪映烟光薄，霜涵霁色泠。蚌珠悬皎皛，桂魄倒瀴溟。 
昼洒蝉将饮，宵挥鹤误聆。琉璃惊太白，钟乳讶微青。 
讵敢辞濡首，并怜可鉴形。行当遣俗累，便得造禅扃。 
何惮说千日，甘从过百龄。但令长泛蚁，无复恨漂萍。 
胆壮还增气，机忘反自冥。瓮眠思毕卓，糟籍忆刘伶。 
仿佛中圣日，希夷夹大庭。眼前须底物，座右任他铭。 
刮骨都无痛，如泥未拟停。残觞犹漠漠，华烛已荧荧。 
真性临时见，狂歌半睡听。喧阗争意气，调笑学娉婷。 
酩酊焉知极，羁离忽暂宁。鸡声催欲曙，蟾影照初醒。 
咽绝鹃啼竹，萧撩雁去汀。遥城传漏箭，乡寺响风铃。 
楚泽一为梗，尧阶屡变蓂。醉荒非独此，愁梦几曾经。 
每耻穷途哭，今那客泪零。感君澄醴酒，不遣渭和泾。主



   卷408_33 【感石榴二十韵】元稹 

何年安石国，万里贡榴花。迢递河源道，因依汉使槎。 
酸辛犯葱岭，憔悴涉龙沙。初到摽珍木，多来比乱麻。 
深抛故园里，少种贵人家。唯我荆州见，怜君胡地赊。 
从教当路长，兼恣入檐斜。绿叶裁烟翠，红英动日华。 
新帘裙透影，疏牖烛笼纱。委作金炉焰，飘成玉砌瑕。 
乍惊珠缀密，终误绣帏奢。琥珀烘梳碎，燕支懒颊涂。 
风翻一树火，电转五云车。绛帐迎宵日，芙蕖绽早牙。 
浅深俱隐映，前后各分葩。宿露低莲脸，朝光借绮霞。 
暗虹徒缴绕，濯锦莫周遮。俗态能嫌旧，芳姿尚可嘉。 
非专爱颜色，同恨阻幽遐。满眼思乡泪，相嗟亦自嗟。斋



   卷408_34 【度门寺】元稹 

北祖三禅地，西山万树松。门临溪一带，桥映竹千重。 
翦凿基阶正，包藏景气浓。诸岩分院宇，双岭抱垣墉。 
舍利开层塔，香炉占小峰。道场居士置，经藏大师封。 
太子知栽植，神王守要冲。由旬排讲座，丈六写真容。 
佛语迦陵说，僧行猛虎从。修罗抬日拒，楼至拔霜锋。 
画井垂枯朽，穿池救噞喁。蕉非难败坏，槿喻暂丰茸。 
宝界留遗事，金棺灭去踪。钵传烘玛瑙，石长翠芙蓉。 
影帐纱全落，绳床土半壅。荒林迷醉象，危壁亚盘龙。 
行色怜初月，归程待晓钟。心源虽了了，尘世苦憧憧。 
宿荫高声忏，斋粮并力舂。他生再来此，还愿总相逢。古



   卷408_35 【大云寺二十韵】元稹 

地胜宜台殿，山晴离垢氛。现身千佛国，护世四王军。 
碧耀高楼瓦，赪飞半壁文。鹤林萦古道，雁塔没归云。 
幡影中天飏，钟声下界闻。攀萝极峰顶，游目到江濆。 
驯鸽闲依缀，调猿静守群。虎行风捷猎，龙睡气氛氲。 
获稻禅衣卷，烧畬劫火焚。新英蜂采掇，荒草象耕耘。 
钵付灵童洗，香教善女熏。果枝低罯罯，花雨泽雰雰。 
示化维摩疾，降魔力士勋。听经神变见，说偈鸟纷纭。 
上境光犹在，深谿暗不分。竹笼烟欲暝，松带日馀曛。 
真谛成知别，迷心尚有云。多生沉五蕴，宿习乐三坟。 
谕鹿车虽设，如蚕绪正棼。且将平等义，还奉圣明君。知



   卷408_36 【和友封题开善寺十韵（依次重用本韵）】元稹 

梁王开佛庙，云构岁时遥。珠缀飞闲鸽，红泥落碎椒。 
灯笼青焰短，香印白灰销。古匣收遗施，行廊画本朝。 
藏经沾雨烂，魔女捧花娇。亚树牵藤阁，横查压石桥。 
竹荒新笋细，池浅小鱼跳。匠正琉璃瓦，僧锄芍药苗。 
旋蒸茶嫩叶，偏把柳长条。便欲忘归路，方知隐易招。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百零九 
 
   
　 
　

　
 　



   卷409_1 【牡丹二首（此后并是校书郎以前作）】元稹 

簇蕊风频坏，裁红雨更新。眼看吹落地，便别一年春。古

繁绿阴全合，衰红展渐难。风光一抬举，犹得暂时看。斋



   卷409_2 【象人】元稹 

被色空成象，观空色异真。自悲人是假，那复假为人。知



   卷409_3 【与杨十二巨源、卢十九经济同游大安亭各赋…探得松石】元稹 

片石与孤松，曾经物外逢。月临栖鹤影，云抱老人峰。 
蜀客君当问，秦官我旧封。积膏当琥珀，新劫长芙蓉。 
待补苍苍去，樛柯早变龙。知



   卷409_4 【赋得春雪映早梅】元稹 

飞舞先春雪，因依上番梅。一枝方渐秀，六出已同开。 
积素光逾密，真花节暗催。抟风飘不散，见晛忽偏摧。 
郢曲琴空奏，羌音笛自哀。今朝两成咏，翻挟昔人才。知



   卷409_5 【赋得玉卮无当（韵取卮字）】元稹 

共惜连城宝，翻成无当卮。讵惭君子贵，深讶巧工隳。 
泛蚁功全小，如虹色不移。可怜殊砾石，何计辨糟醨。 
江海诚难满，盘筵莫忘施。纵乖斟酌意，犹得对光仪。知



   卷409_6 【赋得数蓂（元和中作）】元稹 

将课司天历，先观近砌蓂。一旬开应月，五日数从星。 
桂满丛初合，蟾亏影渐零。辨时长有素，数闰或馀青。 
坠叶推前事，新芽察未形。尧年始今岁，方欲瑞千龄。知



   卷409_7 【赋得九月尽（秋字）】元稹 

霜降三旬后，蓂馀一叶秋。玄阴迎落日，凉魄尽残钩。 
半夜灰移琯，明朝帝御裘。潘安过今夕，休咏赋中愁。主



   卷409_8 【赋得雨后花】元稹 

红芳怜静色，深与雨相宜。馀滴下纤蕊，残珠堕细枝。 
浣花江上思，啼粉镜中窥。念此低回久，风光幸一吹。斋



   卷409_9 【早归】元稹 

春静晓风微，凌晨带酒归。远山笼宿雾，高树影朝晖。 
饮马鱼惊水，穿花露滴衣。娇莺似相恼，含啭傍人飞。古



   卷409_10 【晚秋】元稹 

竹露滴寒声，离人晓思惊。酒醒秋簟冷，风急夏衣轻。 
寝倦解幽梦，虑闲添远情。谁怜独欹枕，斜月透窗明。知



   卷409_11 【送林复梦赴韦令辟】元稹 

蜀路危于剑，怜君自坦途。几回曾啖炙，千里远衔珠。 
野性便荒饮，时风忌酒徒。相门多礼让，前后莫相逾。主



   卷409_12 【忆杨十二】元稹 

杨子爱言诗，春天好咏时。恋花从马滞，联句放杯迟。 
日映含烟竹，风牵卧柳丝。南山更多兴，须作白云期。斋



   卷409_13 【夜合】元稹 

绮树满朝阳，融融有露光。雨多疑濯锦，风散似分妆。 
叶密烟蒙火，枝低绣拂墙。更怜当暑见，留咏日偏长。古



   卷409_14 【新竹】元稹 

新篁才解箨，寒色已青葱。冉冉偏凝粉，萧萧渐引风。 
扶疏多透日，寥落未成丛。惟有团团节，坚贞大小同。知



   卷409_15 【秋相望】元稹 

檐月惊残梦，浮凉满夏衾。蟏蛸低户网，萤火度墙阴。 
炉暗灯光短，床空帐影深。此时相望久，高树忆横岑。主



   卷409_16 【春病】元稹 

病来闲卧久，因见静时心。残月晓窗迥，落花幽院深。 
望山移坐榻，行药步墙阴。车马门前度，遥闻哀苦吟。斋



   卷409_17 【山竹枝（自化感寺携来，至清源，投之辋川耳）】元稹 

深院虎溪竹，远公身自栽。多惭折君节，扶我出山来。 
贵宅安危步，难将混俗材。还投辋川水，从作老龙回。古



   卷409_18 【悟禅三首寄胡果】元稹 

近闻胡隐士，潜认得心王。不恨百年促，翻悲万劫长。 
有修终有限，无事亦无殃。慎莫通方便，应机不顿忘。知

百年都几日，何事苦嚣然。晚岁倦为学，闲心易到禅。 
病宜多宴坐，贫似少攀缘。自笑无名字，因名自在天。斋

近见新章句，因知见在心。春游晋祠水，晴上霍山岑。 
问法僧当偈，还丹客赠金。莫惊头欲白，禅观老弥深。知



   卷409_19 【东台去】元稹 

陶君喜不遇，予每为君言。今日东台去，澄心在陆浑。 
旋抽随日俸，并买近山园。千万崔兼白，殷勤承主恩。主



   卷409_20 【戴光弓（韦评事见赠也）】元稹 

潞府筋角劲，戴光因合成。因君怀胆气，赠我定交情。 
不拟闲穿叶，那能枉始生。唯调一只箭，飞入破聊城。斋



   卷409_21 【刘颇诗】元稹 

一言感激士，三世义忠臣。破瓮嫌妨路，烧庄耻属人。 
迥分辽海气，闲踏洛阳尘。傥使权由我，还君白马津。古



   卷409_22 【夜饮】元稹 

灯火隔帘明，竹梢风雨声。诗篇随意赠，杯酒越巡行。 
漫唱江朝曲，闲征药草名。莫辞终夜饮，朝起又营营。知



   卷409_23 【褒城驿（军大夫严秦修）】元稹 

严秦修此驿，兼涨驿前池。已种千竿竹，又栽千树梨。 
四年三月半，新笋晚花时。怅望东川去，等闲题作诗。主



   卷409_24 【闲二首】元稹 

晻澹洲烟白，篱筛日脚红。江喧过云雨，船泊打头风。 
艇子收鱼市，鸦儿噪荻丛。不堪堤上立，满眼是蚊虫。斋

青衫经夏黕，白发望乡稠。雨冷新秋簟，星稀欲曙楼。 
连鸿尽南去，双鲤本东流。北信无人寄，蝉声满树头。知



   卷409_25 【欲曙】元稹 

江堤阅暗流，漏鼓急残筹。片月低城堞，稀星转角楼。 
鹤媒华表上，sV鵊柳枝头。不为来趋府，何因欲曙游。主



   卷409_26 【寄胡灵之】元稹 

早岁颠狂伴，城中共几年。有时潜步出，连夜小亭眠。 
月影侵床上，花丛在眼前。今宵正风雨，空宅楚江边。斋



   卷409_27 【夜雨】元稹 

水怪潜幽草，江云拥废居。雷惊空屋柱，电照满床书。 
竹瓦风频裂，茅檐雨渐疏。平生沧海意，此去怯为鱼。古



   卷409_28 【酬李六醉后见寄口号（用本韵）】元稹 

顿愈关风疾，因吟口号诗。文章纷似绣，珠玉布如棋。 
健羡觥飞酒，苍黄日映篱。命童寒色倦，抚稚晚啼饥。 
潦倒惭相识，平生颇自奇。明公将有问，林下是灵龟。古



   卷409_29 【归田（时三十七）】元稹 

陶君三十七，挂绶出都门。我亦今年去，商山淅岸村。 
冬修方丈室，春种桔槔园。千万人间事，从兹不复言。知



   卷409_30 【缘路】元稹 

总是玲珑竹，兼藏浅漫溪。沙平深见底，石乱不成泥。 
烟火遥村落，桑麻隔稻畦。此中如有问，甘被到头迷。主



   卷409_31 【诮卢戡与予数约游三寺，戡独沉醉而不行】元稹 

乘兴无羁束，闲行信马蹄。路幽穿竹远，野迥望云低。 
素帚茅花乱，圆珠稻实齐。如何卢进士，空恋醉如泥。斋



   卷409_32 【遣春三首】元稹 

杨公三不惑，我惑两般全。逢酒判身病，拈花尽意怜。 
水生低岸没，梅蹙小珠连。千万红颜辈，须惊又一年。古

柳眼开浑尽，梅心动已阑。风光好时少，杯酒病中难。 
学问慵都废，声名老更判。唯馀看花伴，未免忆长安。主

失却游花伴，因风浪引将。柳堤遥认马，梅径误寻香。 
晚景行看谢，春心渐欲狂。园林都不到，何处枉风光。古



   卷409_33 【岁日】元稹 

一日今年始，一年前事空。凄凉百年事，应与一年同。主



   卷409_34 【湘南登临湘楼】元稹 

高处望潇湘，花时万井香。雨馀怜日嫩，岁闺觉春长。 
霞刹分危榜，烟波透远光。情知楼上好，不是仲宣乡。斋



   卷409_35 【晚宴湘亭】元稹 

晚日宴清湘，晴空走艳阳。花低愁露醉，絮起觉春狂。 
舞旋红裙急，歌垂碧袖长。甘心出童羖，须一尽时荒。古



   卷409_36 【酒醒】元稹 

饮醉日将尽，醒时夜已阑。暗灯风焰晓，春席水窗寒。 
未解萦身带，犹倾坠枕冠。呼儿问狼藉，疑是梦中欢。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十 
 
   
　 
　

　
 　



   卷410_1 【独游】元稹 

远地难逢侣，闲人且独行。上山随老鹤，接酒待残莺。 
花当西施面，泉胜卫玠清。鹈鹕满春野，无限好同声。知



   卷410_2 【洞庭湖】元稹 

人生除泛海，便到洞庭波。驾浪沉西日，吞空接曙河。 
虞巡竟安在，轩乐讵曾过。唯有君山下，狂风万古多。主



   卷410_3 【雪天】元稹 

故乡千里梦，往事万重悲。小雪沉阴夜，闲窗老病时。 
独闻归去雁，偏咏别来诗。惭愧红妆女，频惊两鬓丝。斋



   卷410_4 【赠熊士登】元稹 

平生本多思，况复老逢春。今日梅花下，他乡值故人。知



   卷410_5 【别岭南熊判官】元稹 

十年常远道，不忍别离声。况复三巴外，仍逢万里行。 
桐花新雨气，梨叶晚春晴。到海知何日，风波从此生。主



   卷410_6 【水上寄乐天】元稹 

眼前明月水，先入汉江流。汉水流江海，西江过庾楼。 
庾楼今夜月，君岂在楼头。万一楼头望，还应望我愁。斋



   卷410_7 【夏阳亭临望，寄河阳侍御尧】元稹 

望远音书绝，临川意绪长。殷勤眼前水，千里到河阳。知



   卷410_8 【日高睡】元稹 

隔是身如梦，频来不为名。怜君近南住，时得到山行。斋



   卷410_9 【辋川】元稹 

世累为身累，闲忙不自由。殷勤辋川水，何事出山流。知



   卷410_10 【天坛归】元稹 

为结区中累，因辞洞里花。还来旧城郭，烟火万人家。斋



   卷410_11 【雨后】元稹 

倦寝数残更，孤灯暗又明。竹梢馀雨重，时复拂帘惊。知



   卷410_12 【晴日】元稹 

多病苦虚羸，晴明强展眉。读书心绪少，闲卧日长时。斋



   卷410_13 【直台】元稹 

麋入神羊队，鸟惊海鹭眠。仍教百馀日，迎送直厅前。知



   卷410_14 【行宫（一作王建诗）】元稹 

寥落古行宫，宫花寂寞红。白头宫女在，闲坐说玄宗。斋



   卷410_15 【醉行】元稹 

秋风方索漠，霜貌足暌携。今日骑骢马，街中醉蹋泥。知



   卷410_16 【指巡胡】元稹 

遣闷多凭酒，公心只仰胡。挺身唯直指，无意独欺愚。斋



   卷410_17 【饮新酒】元稹 

闻君新酒熟，况值菊花秋。莫怪平生志，图销尽日愁。知



   卷410_18 【香球】元稹 

顺俗唯团转，居中莫动摇。爱君心不恻，犹讶火长烧。斋



   卷410_19 【景申秋八首】元稹 

年年秋意绪，多向雨中生。渐欲烟火近，稍怜衣服轻。 
咏诗闲处立，忆事夜深行。濩落寻常惯，凄凉别为情。古

蚊幌雨来卷，烛蛾灯上稀。啼儿冷秋簟，思妇问寒衣。 
帘断萤火入，窗明蝙蝠飞。良辰日夜去，渐与壮心违。主

嗢嗢檐溜凝，丁丁窗雨繁。枕倾筒簟滑，幔飐案灯翻。 
唤魇儿难觉，吟诗婢苦烦。强眠终不著，闲卧暗消魂。古

瓶泻高檐雨，窗来激箭风。病憎灯火暗，寒觉薄帏空。 
婢报樵苏竭，妻愁院落通。老夫慵计数，教想蔡城东。主

风头难著枕，病眼厌看书。无酒销长夜，回灯照小馀。 
三元推废王，九曜入乘除。廊庙应多算，参差斡太虚。古

经雨篱落坏，入秋田地荒。竹垂哀折节，莲败惜空房。 
小片慈菇白，低丛柚子黄。眼前撩乱辈，无不是同乡。主

雨柳枝枝弱，风光片片斜。蜻蜓怜晓露，蛱蝶恋秋花。 
饥啅空篱雀，寒栖满树鸦。荒凉池馆内，不似有人家。古

病苦十年后，连阴十日馀。人方教作鼠，天岂遣为鱼。 
鲛绽酆城剑，虫凋鬼火书。出闻泥泞尽，何地不摧车。主



   卷410_20 【遣行十首】元稹 

惨切风雨夕，沉吟离别情。燕辞前日社，蝉是每年声。 
暗泪深相感，危心亦自惊。不如元不识，俱作路人行。斋

十五年前事，恓惶无限情。病僮更借出，羸马共驰声。 
射叶杨才破，闻弓雁已惊。小年辛苦学，求得苦辛行。知

徙倚檐宇下，思量去住情。暗萤穿竹见，斜雨隔窗声。 
就枕回转数，闻鸡撩乱惊。一家同草草，排比送君行。斋

已怆朋交别，复怀儿女情。相兄亦相旧，同病又同声。 
白发年年剩，秋蓬处处惊。不堪身渐老，频送异乡行。知

塞上风雨思，城中兄弟情。北随鹓立位，南送雁来声。 
遇适尤兼恨，闻书喜复惊。唯应遥料得，知我伴君行。斋

暮欲歌吹乐，暗冲泥水情。稻花秋雨气，江石夜滩声。 
犬吠穿篱出，鸥眠起水惊。愁君明月夜，独自入山行。知

七过褒城驿，回回各为情。八年身世梦，一种水风声。 
寻觅诗章在，思量岁月惊。更悲西塞别，终夜绕池行。斋

褒县驿前境，曲江池上情。南堤衰柳意，西寺晚钟声。 
云水兴方远，风波心已惊。可怜皆老大，不得自由行。知

见说巴风俗，都无汉性情。猿声芦管调，羌笛竹鸡声。 
迎候人应少，平安火莫惊。每逢危栈处，须作贯鱼行。斋

闻道阴平郡，翛然古戍情。桥兼麋鹿蹋，山应鼓鼙声。 
羌妇梳头紧，蕃牛护尾惊。怜君闲闷极，只傍白江行。知



   卷410_21 【生春二十首（丁酉岁。凡二十章）】元稹 

何处生春早，春生云色中。笼葱闲著水，晻淡欲随风。 
度晓分霞态，馀光庇雪融。晚来低漠漠，浑欲泥幽丛。主

何处生春早，春生漫雪中。浑无到地片，唯逐入楼风。 
屋上些些薄，池心旋旋融。自悲销散尽，谁假入兰丛。古

何处生春早，春生霁色中。远林横返照，高树亚东风。 
水冻霜威庇，泥新地气融。渐知残雪薄，杪近最怜丛。主

何处生春早，春生曙火中。星围分暗陌，烟气满晴风。 
宫树栖鸦乱，城楼带雪融。竞排阊阖侧，珂伞自相丛。古

何处生春早，春生晓禁中。殿阶龙旆日，漏阁宝筝风。 
药树香烟重，天颜瑞气融。柳梅浑未觉，青紫已丛丛。主

何处生春早，春生江路中。雨移临浦市，晴候过湖风。 
芦笋锥犹短，凌澌玉渐融。数宗船载足，商妇两眉丛。古

何处生春早，春生野墅中。病翁闲向日，征妇懒成风。 
斫筤天虽暖，穿区冻未融。鞭牛县门外，争土盖蚕丛。主

何处生春早，春生冰岸中。尚怜扶腊雪，渐觉受东风。 
织女云桥断，波神玉貌融。便成呜咽去，流恨与莲丛。古

何处生春早，春生柳眼中。芽新才绽日，茸短未含风。 
绿误眉心重，黄惊蜡泪融。碧条殊未合，愁绪已先丛。主

何处生春早，春生梅援中。蕊排难犯雪，香乞拟来风。 
陇迥羌声怨，江遥客思融。年年最相恼，缘未有诸丛。古

何处生春早，春生鸟思中。鹊巢移旧岁，鸢羽旋高风。 
鸿雁惊沙暖，鸳鸯爱水融。最怜双翡翠，飞入小梅丛。主

何处生春早，春生池榭中。镂琼冰陷日，文縠水回风。 
柳爱和身动，梅愁合树融。草芽犹未出，挑得小萱丛。古

何处生春早，春生稚戏中。乱骑残爆竹，争唾小旋风。 
骂雨愁妨走，呵冰喜旋融。女儿针线尽，偷学五辛丛。主

何处生春早，春生人意中。晓妆虽近火，晴戏渐怜风。 
暗入心情懒，先添酒思融。预知花好恶，偏在最深丛。古

何处生春早，春生半睡中。见灯如见雾，闻雨似闻风。 
开眼犹残梦，抬身便恐融。却成双翅蝶，还绕庳花丛。主

何处生春早，春生晓镜中。手寒匀面粉，鬟动倚帘风。 
宿雾梅心滴，朝光幕上融。思牵梳洗懒，空拔绿丝丛。古

何处生春早，春生绮户中。玉栊穿细日，罗幔张轻风。 
柳软腰支嫩，梅香密气融。独眠傍妒物，偷铲合欢丛。主

何处生春早，春生老病中。土膏蒸足肿，天暖痒头风。 
似觉肌肤展，潜知血气融。又添新一岁，衰白转成丛。古

何处生春早，春生客思中。旅魂惊北雁，乡信是东风。 
纵有心灰动，无由鬓雪融。未知开眼日，空绕未开丛。主

何处生春早，春生濛雨中。裛尘微有气，拂面细如风。 
柳误啼珠密，梅惊粉汗融。满空愁淡淡，应豫忆芳丛。古



   卷410_22 【嘉陵水】元稹 

尔是无心水，东流有恨无。我心无说处，也共尔何殊。主



   卷410_23 【漫天岭赠僧】元稹 

五上两漫天，因师忏业缘。漫天无尽日，浮世有穷年。古



   卷410_24 【百牢关】元稹 

天上无穷路，生期七十间。那堪九年内，五度百牢关。主



   卷410_25 【二月十九日酬王十八全素（此后有酬和并次用本韵）】元稹 

君念世上川，嗟予老瘴天。那堪十日内，又长白头年。古



   卷410_26 【荥阳郑公以稹寓居严茅有池塘之胜寄诗四首因有意献】元稹 

激射分流阔，湾环此地多。暂停随梗浪，犹阅败霜荷。 
恨阻还江势，思深到海波。自伤才畎浍，其奈赠珠何。知



   卷410_27 【酬乐天寄蕲州簟】元稹 

蕲簟未经春，君先拭翠筠。知为热时物，预与瘴中人。 
碾玉连心润，编牙小片珍。霜凝青汗简，冰透碧游鳞。 
水魄轻涵黛，琉璃薄带尘。梦成伤冷滑，惊卧老龙身。知



   卷410_28 【酬李浙西先因从事见寄之作】元稹 

近日金銮直，亲于汉珥貂。内人传帝命，丞相让吾僚。 
浙郡悬旌远，长安谕日遥。因君蕊珠赠，还一梦烟霄。主



   卷410_29 【酬周从事望海亭见寄】元稹 

年老无流辈，行稀足薜萝。热时怜水近，高处见山多。 
衣袖长堪舞，喉咙转解歌。不辞狂复醉，人世有风波。斋



   卷410_30 【代杭民答乐天】元稹 

翠幕笼斜日，朱衣俨别筵。管弦凄欲罢，城郭望依然。 
路溢新城市，农开旧废田。春坊幸无事，何惜借三年。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十一 
 
   
　 
　

　
 　



   卷411_1 【杏园（此后并校书郎已前诗）】元稹 

浩浩长安车马尘，狂风吹送每年春。
门前本是虚空界，何事栽花误世人。



   卷411_2 【菊花】元稹 

秋丛绕舍似陶家，遍绕篱边日渐斜。
不是花中偏爱菊，此花开尽更无花。



   卷411_3 【酬哥舒大少府寄同年科第】元稹 

前年科第偏年少，未解知羞最爱狂。九陌争驰好鞍马， 
八人同著彩衣裳。自言行乐朝朝是，岂料浮生渐渐忙。 
赖得官闲且疏散，到君花下忆诸郎。斋



   卷411_4 【幽栖】元稹 

野人自爱幽栖所，近对长松远是山。尽日望云心不系， 
有时看月夜方闲。壶中天地乾坤外，梦里身名旦暮间。 
辽海若思千岁鹤，且留城市会飞还。斋



   卷411_5 【清都春霁，寄胡三、吴十一】元稹 

蕊珠宫殿经微雨，草树无尘耀眼光。白日当空天气暖， 
好风飘树柳阴凉。蜂怜宿露攒芳久，燕得新泥拂户忙。 
时节催年春不住，武陵花谢忆诸郎。斋



   卷411_6 【华岳寺】元稹 

山前古寺临长道，来往淹留为爱山。双燕营巢始西别， 
百花成子又东还。暝驱羸马频看堠，晓听鸣鸡欲度关。 
羞见窦师无外役，竹窗依旧老身闲。斋



   卷411_7 【天坛上境】元稹 

野人性僻穷深僻，芸署官闲不似官。万里洞中朝玉帝， 
九光霞外宿天坛。洪涟浩渺东溟曙，白日低回上境寒。 
因为南昌检仙籍，马君家世奉还丹。斋



   卷411_8 【寻西明寺僧不在】元稹 

春来日日到西林，飞锡经行不可寻。
莲池旧是无波水，莫逐狂风起浪心。



   卷411_9 【与吴侍御春游】元稹 

苍龙阙下陪骢马，紫阁峰头见白云。
满眼流光随日度，今朝花落更纷纷。



   卷411_10 【晚春】元稹 

昼静帘疏燕语频，双双斗雀动阶尘。
柴扉日暮随风掩，落尽闲花不见人。



   卷411_11 【先醉】元稹 

今日樽前败饮名，三杯未尽不能倾。
怪来花下长先醉，半是春风荡酒情。



   卷411_12 【独醉】元稹 

一树芳菲也当春，漫随车马拥行尘。
桃花解笑莺能语，自醉自眠那藉人。



   卷411_13 【宿醉】元稹 

风引春心不自由，等闲冲席饮多筹。
朝来始向花前觉，度却醒时一夜愁。



   卷411_14 【惧醉（答卢子蒙）】元稹 

闻道秋来怯夜寒，不辞泥水为杯盘。
殷勤惧醉有深意，愁到醒时灯火阑。



   卷411_15 【羡醉】元稹 

绮陌高楼竞醉眠，共期憔悴不相怜。
也应自有寻春日，虚度而今正少年。



   卷411_16 【忆醉】元稹 

自叹旅人行意速，每嫌杯酒缓归期。
今朝偏遇醒时别，泪落风前忆醉时。



   卷411_17 【病醉（戏作吴吟，赠卢十九经济张三十四弘辛丈丘度）】元稹 

醉伴见侬因病酒，道侬无酒不相窥。
那知下药还沽底，人去人来剩一卮。



   卷411_18 【拟醉（自此至《狂醉》，皆是夕所赋）】元稹 

九月闲宵初向火，一尊清酒始行杯。
怜君城外遥相忆，冒雨冲泥黑地来。



   卷411_19 【劝醉】元稹 

窦家能酿销愁酒，但是愁人便与销。
愿我共君俱寂寞，只应连夜复连朝。



   卷411_20 【任醉】元稹 

本怕酒醒浑不饮，因君相劝觉情来。
殷勤满酌从听醉，乍可欲醒还一杯。



   卷411_21 【同醉（吕子元、庾及之、杜归和同隐客泛韦氏池）】元稹 

柏树台中推事人，杏花坛上炼形真。
心源一种闲如水，同醉樱桃林下春。



   卷411_22 【狂醉】元稹 

一自柏台为御史，二年辜负两京春。
岘亭今日颠狂醉，舞引红娘乱打人。



   卷411_23 【伴僧行】元稹 

春来求事百无成，因向愁中识道情。
花满杏园千万树，几人能伴老僧行。



   卷411_24 【古寺】元稹 

古寺春馀日半斜，竹风萧爽胜人家。
花时不到有花院，意在寻僧不在花。



   卷411_25 【定僧】元稹 

落魄闲行不著家，遍寻春寺赏年华。
野僧偶向花前定，满树狂风满树花。



   卷411_26 【观心处】元稹 

满坐喧喧笑语频，独怜方丈了无尘。
灯前便是观心处，要似观心有几人。



   卷411_27 【智度师二首】元稹 

四十年前马上飞，功名藏尽拥禅衣。
石榴园下擒生处，独自闲行独自归。

三陷思明三突围，铁衣抛尽衲禅衣。
天津桥上无人识，闲凭栏干望落晖。



   卷411_28 【西明寺牡丹】元稹 

花向琉璃地上生，光风炫转紫云英。
自从天女盘中见，直至今朝眼更明。



   卷411_29 【忆杨十二】元稹 

去时芍药才堪赠，看却残花已度春。
只为情深偏怆别，等闲相见莫相亲。



   卷411_30 【送复梦赴韦令幕】元稹 

世上于今重检身，吾徒耽酒作狂人。
西曹旧事多持法，慎莫吐他丞相茵。



   卷411_31 【送刘太白（太白居从善坊）】元稹 

洛阳大底居人少，从善坊西最寂寥。
想得刘君独骑马，古堤愁树隔中桥。



   卷411_32 【奉诚园（马司徒旧宅）】元稹 

萧相深诚奉至尊，旧居求作奉诚园。
秋来古巷无人扫，树满空墙闭戟门。



   卷411_33 【与太白同之东洛至栎阳太白染疾驻行…雪后望山】元稹 

共作洛阳千里伴，老刘因疾驻行轩。
今朝独自山前立，雪满三峰倚寺门。



   卷411_34 【野狐泉柳林】元稹 

去日野狐泉上柳，紫牙初绽拂眉低。
秋来寥落惊风雨，叶满空林踏作泥。



   卷411_35 【酬胡三凭人问牡丹】元稹 

窃见胡三问牡丹，为言依旧满西栏。
花时何处偏相忆，寥落衰红雨后看。



   卷411_36 【酬乐天秋兴见赠…莫怪独吟秋兴苦比君校近二毛年】元稹 

劝君休作悲秋赋，白发如星也任垂。
毕竟百年同是梦，长年何异少何为。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十二 
 
   
　 
　

　
 　



   卷412_1 【雪后宿同轨店，上法护寺钟楼望月】元稹 

满山残雪满山风，野寺无门院院空。
烟火渐稀孤店静，月明深夜古楼中。



   卷412_2 【陪韦尚书丈归履信宅，因赠韦氏兄弟】元稹 

紫垣驺骑入华居，公子文衣护锦舆。
眠阁书生复何事，也骑羸马从尚书。



   卷412_3 【永贞二年正月二日上御丹凤楼赦天下…不及盛观】元稹 

春来饶梦慵朝起，不看千官拥御楼。
却著闲行是忙事，数人同傍曲江头。



   卷412_4 【韦居守晚岁常言退休之志因署其居曰大隐洞…因赠绝句】元稹 

谢公潜有东山意，已向朱门启洞门。
大隐犹疑恋朝市，不知名作罢归园。



   卷412_5 【赠李十二牡丹花片，因以饯行】元稹 

莺涩馀声絮堕风，牡丹花尽叶成丛。
可怜颜色经年别，收取朱阑一片红。



   卷412_6 【题李十一修行里居壁】元稹 

云阙朝回尘骑合，杏花春尽曲江闲。
怜君虽在城中住，不隔人家便是山。



   卷412_7 【靖安穷居】元稹 

喧静不由居远近，大都车马就权门。
野人住处无名利，草满空阶树满园。



   卷412_8 【赠乐天】元稹 

等闲相见销长日，也有闲时更学琴。
不是眼前无外物，不关心事不经心。



   卷412_9 【使东川·骆口驿二首】元稹 

邮亭壁上数行字，崔李题名王白诗。
尽日无人共言语，不离墙下至行时。

二星徼外通蛮服，五夜灯前草御文。
我到东川恰相半，向南看月北看云。



   卷412_10 【使东川·清明日】元稹 

常年寒食好风轻，触处相随取次行。
今日清明汉江上，一身骑马县官迎。



   卷412_11 【使东川·亚枝红】元稹 

平阳池上亚枝红，怅望山邮事事同。
还向万竿深竹里，一枝浑卧碧流中。



   卷412_12 【使东川·梁州梦】元稹 

梦君同绕曲江头，也向慈恩院院游。
亭吏呼人排去马，所惊身在古梁州。



   卷412_13 【使东川·南秦雪】元稹 

帝城寒尽临寒食，骆谷春深未有春。才见岭头云似盖， 
已惊岩下雪如尘。千峰笋石千株玉，万树松萝万朵银。 
飞鸟不飞猿不动，青骢御史上南秦。主



   卷412_14 【使东川·江楼月】元稹 

嘉陵江岸驿楼中，江在楼前月在空。月色满床兼满地， 
江声如鼓复如风。诚知远近皆三五，但恐阴晴有异同。 
万一帝乡还洁白，几人潜傍杏园东。主



   卷412_15 【使东川·惭问囚】元稹 

司马子微坛上头，与君深结白云俦。尚平村落拟连买， 
王屋山泉为别游。各待陆浑求一尉，共资三径便同休。 
那知今日蜀门路，带月夜行缘问囚。主



   卷412_16 【使东川·江上行】元稹 

闷见汉江流不息，悠悠漫漫竟何成。
江流不语意相问，何事远来江上行。



   卷412_17 【使东川·汉江上笛】元稹 

小年为写游梁赋，最说汉江闻笛愁。
今夜听时在何处，月明西县驿南楼。



   卷412_18 【使东川·邮亭月】元稹 

君多务实我多情，大抵偏嗔步月明。
今夜山邮与蛮嶂，君应坚卧我还行。



   卷412_19 【使东川·嘉陵驿二首（篇末有怀）】元稹 

嘉陵驿上空床客，一夜嘉陵江水声。
仍对墙南满山树，野花撩乱月胧明。

墙外花枝压短墙，月明还照半张床。
无人会得此时意，一夜独眠西畔廊。



   卷412_20 【使东川·百牢关（奉使推小吏任敬仲）】元稹 

嘉陵江上万重山，何事临江一破颜。
自笑只缘任敬仲，等闲身度百牢关。



   卷412_21 【使东川·江花落】元稹 

日暮嘉陵江水东，梨花万片逐江风。
江花何处最肠断，半落江流半在空。



   卷412_22 【使东川·嘉陵江二首】元稹 

秦人惟识秦中水，长想吴江与蜀江。
今日嘉川驿楼下，可怜如练绕明窗。

千里嘉陵江水声，何年重绕此江行。
只应添得清宵梦，时见满江流月明。



   卷412_23 【使东川·西县驿】元稹 

去时楼上清明夜，月照楼前撩乱花。
今日成阴复成子，可怜春尽未还家。



   卷412_24 【使东川·望喜驿】元稹 

满眼文书堆案边，眼昏偷得暂时眠。
子规惊觉灯又灭，一道月光横枕前。



   卷412_25 【使东川·好时节】元稹 

身骑骢马峨眉下，面带霜威卓氏前。
虚度东川好时节，酒楼元被蜀儿眠。



   卷412_26 【使东川·夜深行】元稹 

夜深犹自绕江行，震地江声似鼓声。
渐见戍楼疑近驿，百牢关吏火前迎。



   卷412_27 【使东川·望驿台（三月尽）】元稹 

可怜三月三旬足，怅望江边望驿台。
料得孟光今日语，不曾春尽不归来。



   卷412_28 【赠咸阳少府萧郎】元稹 

莫怪逢君泪每盈，仲由多感有深情。陆家幼女托良婿， 
阮氏诸房无外生。顾我自伤为弟拙，念渠能继事姑名。 
别时何处最肠断，日暮渭阳驱马行。古



   卷412_29 【赠吕三校书】元稹 

同年同拜校书郎，触处潜行烂熳狂。共占花园争赵辟， 
竞添钱贯定秋娘。七年浮世皆经眼，八月闲宵忽并床。 
语到欲明欢又泣，傍人相笑两相伤。古



   卷412_30 【封书】元稹 

鹤台南望白云关，城市犹存暂一还。
书出步虚三百韵，蕊珠文字在人间。



   卷412_31 【仁风李著作园醉后寄李十】元稹 

胧明春月照花枝，花下音声是管儿。
却笑西京李员外，五更骑马趁朝时。



   卷412_32 【灯影】元稹 

洛阳昼夜无车马，漫挂红纱满树头。
见说平时灯影里，玄宗潜伴太真游。



   卷412_33 【贬江陵途中寄乐天、杓直杓直…铁乐天以拾遗在翰林】元稹 

想到江陵无一事，酒杯书卷缀新文。紫芽嫩茗和枝采， 
朱橘香苞数瓣分。暇日上山狂逐鹿，凌晨过寺饱看云。 
算缗草诏终须解，不敢将心远羡君。主



   卷412_34 【渡汉江（去年春，奉使东川，经嶓冢山下）】元稹 

嶓冢去年寻漾水，襄阳今日渡江濆。山遥远树才成点， 
浦静沉碑欲辨文。万里朝宗诚可羡，百川流入渺难分。 
鲵鲸归穴东溟溢，又作波涛随伍员。主



   卷412_35 【哀病骢呈致用】元稹 

枥上病骢啼褭褭，江边废宅路迢迢。自经梅雨长垂耳， 
乍食菰蒋欲折腰。金络头衔光未灭，玉花衫色瘦来燋。 
曾听禁漏惊衙鼓，惯蹋康衢怕小桥。半夜雄嘶心不死， 
日高饥卧尾还摇。龙媒薄地天池远，何事牵牛在碧霄。知



   卷412_36 【送岭南崔侍御】元稹 

我是北人长北望，每嗟南雁更南飞。君今又作岭南别， 
南雁北归君未归。洞主参承惊豸角，岛夷安集慕霜威。 
黄家贼用镩刀利，白水郎行旱地稀。蜃吐朝光楼隐隐， 
鳌吹细浪雨霏霏。毒龙蜕骨轰雷鼓，野象埋牙劚石矶。 
火布垢尘须火浣，木绵温软当绵衣。桄榔面碜槟榔涩， 
海气常昏海日微。蛟老变为妖妇女，舶来多卖假珠玑。 
此中无限相忧事，请为殷勤事事依。知



   卷412_37 【酬乐天八月十五夜禁中独直玩月见寄】元稹 

一年秋半月偏深，况就烟霄极赏心。金凤台前波漾漾， 
玉钩帘下影沉沉。宴移明处清兰路，歌待新词促翰林。 
何意枚皋正承诏，瞥然尘念到江阴。知



   卷412_38 【予病瘴，乐天寄通中散、碧腴垂云膏…因有酬答】元稹 

紫河变炼红霞散，翠液煎研碧玉英。金籍真人天上合， 
盐车病骥轭前惊。愁肠欲转蛟龙吼，醉眼初开日月明。 
唯有思君治不得，膏销雪尽意还生。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十三 
 
   
　 
　

　
 　



   卷413_1 【陪诸公游故江西韦大夫通德湖旧居有感…韦大夫旧僚也】元稹 

高墉行马接通湖，巨壑藏舟感大夫。尘壁暗埋悲旧札， 
风帘吹断落残珠。烟波漾日侵颓岸，狐兔奔丛拂坐隅。 
唯有满园桃李下，膺门偏拜阮元瑜。古



   卷413_2 【送友封二首（黔府窦巩字友封）】元稹 

桃叶成阴燕引雏，南风吹浪飐樯乌。瘴云拂地黄梅雨， 
明月满帆青草湖。迢递旅魂归去远，颠狂酒兴病来孤。 
知君兄弟怜诗句，遍为姑将恼大巫。古

惠和坊里当时别，岂料江陵送上船。鹏翼张风期万里， 
马头无角已三年。甘将泥尾随龟后，尚有云心在鹤前。 
若见中丞忽相问，为言腰折气冲天。知



   卷413_3 【放言五首】元稹 

近来逢酒便高歌，醉舞诗狂渐欲魔。五斗解酲犹恨少， 
十分飞盏未嫌多。眼前仇敌都休问，身外功名一任他。 
死是等闲生也得，拟将何事奈吾何。知

莫将心事厌长沙，云到何方不是家。酒熟餔糟学渔父。 
饭来开口似神鸦。竹枝待凤千茎直，柳树迎风一向斜。 
总被天公沾雨露，等头成长尽生涯。主

霆轰电烻数声频，不奈狂夫不藉身。纵使被雷烧作烬， 
宁殊埋骨扬为尘。得成蝴蝶寻花树，傥化江鱼掉锦鳞。 
必若乖龙在诸处，何须惊动自来人。斋

安得心源处处安，何劳终日望林峦。玉英惟向火中冷， 
莲叶元来水上干。甯戚饭牛图底事，陆通歌凤也无端。 
孙登不语启期乐，各自当情各自欢。古

三十年来世上行，也曾狂走趁浮名。两回左降须知命， 
数度登朝何处荣。乞我杯中松叶满，遮渠肘上柳枝生。 
他时定葬烧缸地，卖与人家得酒盛。知



   卷413_4 【刘二十八以文石枕见赠仍题绝句以将厚意…兼广为四韵】元稹 

枕截文琼珠缀篇，野人酬赠壁州鞭。用长时节君须策， 
泥醉风云我要眠。歌眄彩霞临药灶，执陪仙仗引炉烟。 
张骞却上知何日，随会归期在此年。知



   卷413_5 【奉和严司空重阳日同崔常侍崔郎中…登龙山落帽台佳宴】元稹 

谢公愁思眇天涯，蜡屐登高为菊花。贵重近臣光绮席， 
笑怜从事落乌纱。萸房暗绽红珠朵，茗碗寒供白露芽。 
咏碎龙山归去号，马奔流电妓奔车。知



   卷413_6 【送王十一郎游剡中】元稹 

越州都在浙河湾，尘土消沉景象闲。百里油盆镜湖水， 
千峰钿朵会稽山。军城楼阁随高下，禹庙烟霞自往还。 
想得玉郎乘画舸，几回明月坠云间。知



   卷413_7 【送友封】元稹 

轻风略略柳欣欣，晴色空濛远似尘。斗柄未回犹带闰， 
江痕潜上已生春。兰成宅里寻枯树，宋玉亭前别故人。 
心断洛阳三两处，窈娘堤抱古天津。知



   卷413_8 【送致用】元稹 

泪沾双袖血成文，不为悲身为别君。望鹤眼穿期海外， 
待乌头白老江濆。遥看逆浪愁翻雪，渐失征帆错认云。 
欲识九回肠断处，浔阳流水逐条分。知



   卷413_9 【早春登龙山静胜寺时非休浣司空特许是行因赠幕中诸公】元稹 

谢傅知怜景气新，许寻高寺望江春。龙文远水吞平岸， 
羊角轻风旋细尘。山茗粉含鹰觜嫩，海榴红绽锦窠匀。 
归来笑问诸从事，占得闲行有几人。知



   卷413_10 【书乐天纸】元稹 

金銮殿里书残纸，乞与荆州元判司。
不忍拈将等闲用，半封京信半题诗。



   卷413_11 【酬孝甫见赠十首（各酬本意，次用旧韵）】元稹 

宋玉秋来续楚词，阴铿官漫足闲诗。
亲情书札相安慰，多道萧何作判司。

杜甫天材颇绝伦，每寻诗卷似情亲。
怜渠直道当时语，不著心源傍古人。

十岁荒狂任博徒，挼莎五木掷枭卢。
野诗良辅偏怜假，长借金鞍迓酒胡。

曾经绰立侍丹墀，绽蕊宫花拂面枝。
雉尾扇开朝日出，柘黄衫对碧霄垂。

一自低心翰墨场，箭靫抛尽负书囊。
近来兼爱休粮药，柏叶纱罗杂豆黄。

莫笑风尘满病颜，此生元在有无间。
卷舒莲叶终难湿，去住云心一种闲。

无事抛棋侵虎口，几时开眼复联行。
终须杀尽缘边敌，四面通同掩大荒。

原宪甘贫每自开，子春伤足少人哀。
巷南唯有陈居士，时学文殊一问来。

每识闲人如未识，与君相识更相怜。
经旬不解来过宿，忍见空床夜夜眠。

开坼新诗展大璆，明珠炫转玉音浮。
酬君十首三更坐，减却常时半夜愁。



   卷413_12 【和乐天招钱蔚章看山绝句】元稹 

碧落招邀闲旷望，黄金城外玉方壶。
人间还有大江海，万里烟波天上无。



   卷413_13 【折枝花赠行】元稹 

樱桃花下送君时，一寸春心逐折枝。
别后相思最多处，千株万片绕林垂。



   卷413_14 【寄刘颇二首】元稹 

平生嗜酒颠狂甚，不许诸公占丈夫。
唯爱刘君一片胆，近来还敢似人无。

前年碣石烟尘起，共看官军过洛城。
无限公卿因战得，与君依旧绿衫行。



   卷413_15 【晨起送使，病不行，因过王十一馆居二首】元稹 

自笑今朝误夙兴，逢他御史疟相仍。
过君未起房门掩，深映寒窗一盏灯。

密宇深房小火炉，饭香鱼熟近中厨。
野人爱静仍耽寝，自问黄昏肯去无。



   卷413_16 【送孙胜】元稹 

桐花暗澹柳惺憁，池带轻波柳带风。
今日与君临水别，可怜春尽宋亭中。



   卷413_17 【游三寺回呈上府主严司空时因寻寺…故以诗自诮尔】元稹 

谢公恣纵颠狂掾，触处闲行许自由。举板支颐对山色， 
当筵吹帽落台头。贪缘稽首他方佛，无暇精心满县囚。 
莫责寻常吐茵吏，书囊赤白报君侯。古



   卷413_18 【远望】元稹 

满眼伤心冬景和，一山红树寺边多。
仲宣无限思乡泪，漳水东流碧玉波。



   卷413_19 【早春寻李校书】元稹 

款款春风澹澹云，柳枝低作翠栊裙。梅含鸡舌兼红气， 
江弄琼花散绿纹。带雾山莺啼尚小，穿沙芦笋叶才分。 
今朝何事偏相觅，撩乱芳情最是君。主



   卷413_20 【过襄阳楼呈上府主严司空楼在江陵节度使宅北隅】元稹 

襄阳楼下树阴成，荷叶如钱水面平。拂水柳花千万点， 
隔林莺舌两三声。有时水畔看云立，每日楼前信马行。 
早晚暂教王粲上，庾公应待月分明。主



   卷413_21 【八月六日与僧如展、前松滋主簿韦戴同游碧涧寺…平声韵】元稹 

空阔长江碍铁围，高低行树倚岩扉。穿廊玉涧喷红旭， 
踊塔金轮拆翠微。草引风轻驯虎睡，洞驱云入毒龙归。 
他生莫忘灵山别，满壁人名后会稀。主



   卷413_22 【奉和窦容州】元稹 

明公莫讶容州远，一路潇湘景气浓。斑竹初成二妃庙， 
碧莲遥耸九疑峰。禁林闻道长倾凤，池水那能久滞龙。 
自叹风波去无极，不知何日又相逢。主



   卷413_23 【卢头陀诗】元稹 

卢师深话出家由，剃尽心花始剃头。马哭青山别车匿， 
鹊飞螺髻见罗睺。还来旧日经过处，似隔前身梦寐游。 
为向八龙兄弟说，他生缘会此生休。主



   卷413_24 【醉别卢头陀】元稹 

醉迷狂象别吾师，梦觉观空始自悲。尽日笙歌人散后， 
满江风雨独醒时。心超几地行无处，云到何天住有期。 
顿见佛光身上出，已蒙衣内缀摩尼。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十四 
 
   
　 
　

　
 　



   卷414_1 【陪张湖南宴望岳楼，稹为监察御史张中丞知杂事】元稹 

观象楼前奉末班，绛峰只似殿庭间。
今日高楼重陪宴，雨笼衡岳是南山。



   卷414_2 【岳阳楼】元稹 

岳阳楼上日衔窗，影到深潭赤玉幢。
怅望残春万般意，满棂湖水入西江。



   卷414_3 【寄庾敬休】元稹 

小来同在曲江头，不省春时不共游。
今日江风好暄暖，可怜春尽古湘州。



   卷414_4 【花栽二首（一作买花栽）】元稹 

买得山花一两栽，离乡别土易摧颓。
欲知北客居南意，看取南花北地来。

南花北地种应难，且向船中尽日看。
纵使将来眼前死，犹胜抛掷在空栏。



   卷414_5 【宿石矶】元稹 

石矶江水夜潺湲，半夜江风引杜鹃。
灯暗酒醒颠倒枕，五更斜月入空船。



   卷414_6 【遭风二十韵】元稹 

洞庭瀰漫接天回，一点君山似措杯。暝色已笼秋竹树， 
夕阳犹带旧楼台。湘南贾伴乘风信，夏口篙工厄溯洄。 
后侣逢滩方拽zB，前宗到浦已眠桅。俄惊四面云屏合，
坐见千峰雪浪堆。罔象睢盱频逞怪，石尤翻动忽成灾。 
胜凌岂但河宫溢，坱轧浑忧地轴摧。疑是阴兵致昏黑， 
果闻灵鼓借喧豗。龙归窟穴深潭漩，蜃作波涛古岸颓。 
水客暗游烧野火，枫人夜长吼春雷。浸淫沙市儿童乱， 
汩没汀洲雁鹜哀。自叹生涯看转烛，更悲商旅哭沉财。 
樯乌斗折头仓掉，水狗斜倾尾缆开。在昔讵惭横海志， 
此时甘乏济川才。历阳旧事曾为鳖，鲧穴相传有化能。 
闭目唯愁满空电，冥心真类不然灰。那知否极休征至， 
渐觉宵分曙气催。怪族潜收湖黯湛，幽妖尽走日崔嵬。 
紫衣将校临船问，白马君侯傍柳来。唤上驿亭还酩酊， 
两行红袖拂樽罍。斋



   卷414_13 【赠崔元儒】元稹 

殷勤夏口阮元瑜，二十年前旧饮徒。最爱轻欺杏园客， 
也曾辜负酒家胡。些些风景闲犹在，事事颠狂老渐无。 
今日头盘三两掷，翠娥潜笑白髭须。斋



   卷414_14 【鄂州寓馆严涧宅（时涧不在）】元稹 

凤有高梧鹤有松，偶来江外寄行踪。花枝满院空啼鸟， 
尘榻无人忆卧龙。心想夜闲唯足梦，眼看春尽不相逢。 
何时最是思君处，月入斜窗晓寺钟。斋



   卷414_15 【送杜元颖】元稹 

江上五年同送客，与君长羡北归人。
今朝又送君先去，千里洛阳城里尘。



   卷414_16 【贻蜀五首·病马诗寄上李尚书】元稹 

万里长鸣望蜀门，病身犹带旧疮痕。遥看云路心空在， 
久服盐车力渐烦。尚有高悬双镜眼，何由并驾两朱轓。 
唯应夜识深山道，忽遇君侯一报恩。知



   卷414_17 【贻蜀五首·李中丞表臣】元稹 

韦门同是旧亲宾，独恨潘床簟有尘。十里花溪锦城丽， 
五年沙尾白头新。倅戎何事劳专席，老掾甘心逐众人。 
却待文星上天去，少分光影照沉沦。知



   卷414_18 【贻蜀五首·卢评事子蒙】元稹 

为我殷勤卢子蒙，近来无复昔时同。懒成积疹推难动， 
禅尽狂心炼到空。老爱早眠虚夜月，病妨杯酒负春风。 
唯公两弟闲相访，往往潸然一望公。知



   卷414_19 【贻蜀五首·张校书元夫】元稹 

未面西川张校书，书来稠叠颇相於。我闻声价金应敌， 
众道风姿玉不如。远处从人须谨慎，少年为事要舒徐。 
劝君便是酬君爱，莫比寻常赠鲤鱼。知



   卷414_20 【贻蜀五首·韦兵曹臧文】元稹 

处处侯门可曳裾，人人争事蜀尚书。摩天气直山曾拔， 
澈底心清水共虚。鹏翼已翻君好去，乌头未变我何如。 
殷勤为话深相感，不学冯谖待食鱼。知



   卷414_21 【赠严童子（严司空孙字照郎十岁能赋诗往往有奇句）】元稹 

卫瓘诸孙卫玠珍，可怜雏凤好青春。解拈玉叶排新句， 
认得金环识旧身。十岁佩觿娇稚子，八行飞札老成人。 
杨公莫讶清无业，家有骊珠不复贫。知



   卷414_22 【桐孙诗（后元和十年诏召入京及通州司马以后诗）】元稹 

去日桐花半桐叶，别来桐树老桐孙。
城中过尽无穷事，白发满头归故园。



   卷414_23 【西归绝句十二首】元稹 

双堠频频减去程，渐知身得近京城。
春来爱有归乡梦，一半犹疑梦里行。

五年江上损容颜，今日春风到武关。
两纸京书临水读，小桃花树满商山。

同归谏院韦丞相，共贬河南亚大夫。
今日还乡独憔悴，几人怜见白髭须。

只去长安六日期，多应及得杏花时。
春明门外谁相待，不梦闲人梦酒卮。

白头归舍意如何，贺处无穷吊亦多。
左降去时裴相宅，旧来车马几人过。

还乡何用泪沾襟，一半云霄一半沉。
世事渐多饶怅望，旧曾行处便伤心。

闲游寺观从容到，遍问亲知次第寻。
肠断裴家光德宅，无人扫地戟门深。

一世营营死是休，生前无事定无由。
不知山下东流水，何事长须日夜流。

今朝西渡丹河水，心寄丹河无限愁。
若到庄前竹园下，殷勤为绕故山流。

寒窗风雪拥深炉，彼此相伤指白须。
一夜思量十年事，几人强健几人无。

云覆蓝桥雪满溪，须臾便与碧峰齐。
风回面市连天合，冻压花枝著水低。

寒花带雪满山腰，著柳冰珠满碧条。
天色渐明回一望，玉尘随马度蓝桥。



   卷414_24 【留呈梦得、子厚、致用（题蓝桥驿）】元稹 

泉溜才通疑夜磬，烧烟馀暖有春泥。千层玉帐铺松盖， 
五出银区印虎蹄。暗落金乌山渐黑，深埋粉堠路浑迷。 
心知魏阙无多地，十二琼楼百里西。主



   卷414_25 【小碎】元稹 

小碎诗篇取次书，等闲题柱意何如。
诸郎到处应相问，留取三行代鲤鱼。



   卷414_26 【和乐天高相宅】元稹 

莫愁已去无穷事，漫苦如今有限身。
二百年来城里宅，一家知换几多人。



   卷414_27 【和乐天仇家酒】元稹 

病嗟酒户年年减，老觉尘机渐渐深。
饮罢醒馀更惆怅，不如闲事不经心。



   卷414_28 【和乐天赠云寂僧】元稹 

欲离烦恼三千界，不在禅门八万条。
心火自生还自灭，云师无路与君销。



   卷414_29 【沣西别乐天博载樊宗宪李景信两秀才…三月三十日相饯送】元稹 

今朝相送自同游，酒语诗情替别愁。
忽到沣西总回去，一身骑马向通州。



   卷414_30 【寄昙、嵩、寂三上人】元稹 

长学对治思苦处，偏将死苦教人间。
今因为说无生死，无可对治心更闲。



   卷414_31 【题漫天岭智藏师兰若僧云住此二十八年】元稹 

僧临大道阅浮生，来往憧憧利与名。
二十八年何限客，不曾闲见一人行。



   卷414_32 【苍溪县寄扬州兄弟】元稹 

苍溪县下嘉陵水，入峡穿江到海流。
凭仗鲤鱼将远信，雁回时节到扬州。



   卷414_33 【赠吴渠州从姨兄士则】元稹 

忆昔分襟童子郎，白头抛掷又他乡。三千里外巴南恨， 
二十年前城里狂。宁氏舅甥俱寂寞，荀家兄弟半沦亡。 
泪因生别兼怀旧，回首江山欲万行。主



   卷414_34 【长滩梦李绅】元稹 

孤吟独寝意千般，合眼逢君一夜欢。
惭愧梦魂无远近，不辞风雨到长滩。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十五 
 
   
　 
　

　
 　



   卷415_1 【新政县】元稹 

新政县前逢月夜，嘉陵江底看星辰。已闻城上三更鼓， 
不见心中一个人。须鬓暗添巴路雪，衣裳无复帝乡尘。 
曾沾几许名兼利，劳动生涯涉苦辛。斋



   卷415_2 【南昌滩】元稹 

渠江明净峡逶迤，船到明滩拽zB迟。橹窡动摇妨作梦，
巴童指点笑吟诗。畬馀宿麦黄山腹，日背残花白水湄。 
物色可怜心莫恨，此行都是独行时。斋



   卷415_27 【见乐天诗】元稹 

通州到日日平西，江馆无人虎印泥。
忽向破檐残漏处，见君诗在柱心题。



   卷415_28 【夜坐】元稹 

雨滞更愁南瘴毒，月明兼喜北风凉。古城楼影横空馆， 
湿地虫声绕暗廊。萤火乱飞秋已近，星辰早没夜初长。 
孩提万里何时见，狼藉家书满卧床。知



   卷415_29 【闻乐天授江州司马】元稹 

残灯无焰影幢幢，此夕闻君谪九江。
垂死病中惊坐起，暗风吹雨入寒窗。



   卷415_30 【岁日赠拒非】元稹 

君思曲水嗟身老，我望通州感道穷。
同入新年两行泪，白头翁坐说城中。



   卷415_31 【送卢戡】元稹 

红树蝉声满夕阳，白头相送倍相伤。老嗟去日光阴促， 
病觉今年昼夜长。顾我亲情皆远道，念君兄弟欲他乡。 
红旗满眼襄州路，此别泪流千万行。知



   卷415_32 【雨声】元稹 

风吹竹叶休还动，雨点荷心暗复明。
曾向西江船上宿，惯闻寒夜滴篷声。



   卷415_33 【奉和荥阳公离筵作】元稹 

南郡生徒辞绛帐，东山妓乐拥油旌。
钧天排比箫韶待，犹顾人间有别情。



   卷415_34 【嘉陵水（此后并通州诗）】元稹 

古时应是山头水，自古流来江路深。
若使江流会人意，也应知我远来心。



   卷415_35 【阆州开元寺壁题乐天诗】元稹 

忆君无计写君诗，写尽千行说向谁。
题在阆州东寺壁，几时知是见君时。



   卷415_36 【凭李忠州寄书乐天】元稹 

万里寄书将出峡，却凭巫峡寄江州。
伤心最是江头月，莫把书将上庾楼。



   卷415_37 【得乐天书】元稹 

远信入门先有泪，妻惊女哭问何如。
寻常不省曾如此，应是江州司马书。



   卷415_38 【寄乐天】元稹 

无身尚拟魂相就，身在那无梦往还。
直到他生亦相觅，不能空记树中环。



   卷415_39 【酬知退】元稹 

终须修到无修处，闻尽声闻始不闻。
莫著妄心销彼我，我心无我亦无君。



   卷415_40 【通州】元稹 

平生欲得山中住，天与通州绕郡山。
睡到日西无一事，月储三万买教闲。



   卷415_41 【酬乐天书后三韵】元稹 

今日庐峰霞绕寺，昔时鸾殿凤回书。两封相去八年后， 
一种俱云五夜初。渐觉此生都是梦，不能将泪滴双鱼。古



   卷415_42 【相忆泪】元稹 

西江流水到江州，闻道分成九道流。我滴两行相忆泪， 
遣君何处遣人求。除非入海无由住，纵使逢滩未拟休。 
会向伍员潮上见，气充顽石报心仇。古



   卷415_43 【喜李十一景信到】元稹 

何事相逢翻有泪，念君缘我到通州。
留君剩住君须住，我不自由君自由。



   卷415_44 【与李十一夜饮】元稹 

寒夜灯前赖酒壶，与君相对兴犹孤。
忠州刺史应闲卧，江水猿声睡得无。



   卷415_45 【赠李十一】元稹 

淮水连年起战尘，油旌三换一何频。
共君前后俱从事，羞见功名与别人。



   卷415_46 【寒食日】元稹 

今年寒食好风流，此日一家同出游。
碧水青山无限思，莫将心道是涪州。



   卷415_47 【三兄以白角巾寄遗，发不胜冠，因有感叹】元稹 

病瘴年深浑秃尽，那能胜置角头巾。暗梳蓬发羞临镜， 
私戴莲花耻见人。白发过于冠色白，银钉少校颔中银。 
我身四十犹如此，何况吾兄六十身。古



   卷415_48 【别李十一五绝】元稹 

巴南分与亲情别，不料与君床并头。
为我远来休怅望，折君灾难是通州。

京城每与闲人别，犹自伤心与白头。
今日别君心更苦，别君缘是在通州。

万里尚能来远道，一程那忍便分头。
鸟笼猿槛君应会，十步向前非我州。

来时见我江南岸，今日送君江上头。
别后料添新梦寐，虎惊蛇伏是通州。

闻君欲去潜销骨，一夜暗添新白头。
明朝别后应肠断，独棹破船归到州。



   卷415_49 【酬乐天醉别】元稹 

前回一去五年别，此别又知何日回。
好住乐天休怅望，匹如元不到京来。



   卷415_50 【酬乐天雨后见忆】元稹 

雨滑危梁性命愁，差池一步一生休。
黄泉便是通州郡，渐入深泥渐到州。



   卷415_51 【和乐天过秘阁书省旧厅】元稹 

闻君西省重徘徊，秘阁书房次第开。壁记欲题三漏合， 
吏人惊问十年来。经排蠹简怜初校，芸长陈根识旧栽。 
司马见诗心最苦，满身蚊蚋哭烟埃。主



   卷415_52 【和乐天赠杨秘书】元稹 

旧与杨郎在帝城，搜天斡地觅诗情。曾因并句甘称小， 
不为论年便唤兄。刮骨直穿由苦斗，梦肠翻出暂闲行。 
因君投赠还相和，老去那能竞底名。主



   卷415_53 【和乐天题王家亭子】元稹 

风吹笋箨飘红砌，雨打桐花尽绿莎。
都大资人无暇日，泛池全少买池多。



   卷415_54 【酬乐天频梦微之】元稹 

山水万重书断绝，念君怜我梦相闻。
我今因病魂颠倒，唯梦闲人不梦君。



   卷415_55 【琵琶】元稹 

学语胡儿撼玉玲，甘州破里最星星。
使君自恨常多事，不得工夫夜夜听。



   卷415_56 【春词】元稹 

山翠湖光似欲流，蜂声鸟思却堪愁。
西施颜色今何在，但看春风百草头。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十六 
 
   
　 
　

　
 　



   卷416_1 【酬乐天春寄微之】元稹 

鹦心明黠雀幽蒙，何事相将尽入笼。君避海鲸惊浪里， 
我随巴蟒瘴烟中。千山塞路音书绝，两地知春历日同。 
一树梅花数升酒，醉寻江岸哭东风。知



   卷416_2 【酬乐天舟泊夜读微之诗】元稹 

知君暗泊西江岸，读我闲诗欲到明。
今夜通州还不睡，满山风雨杜鹃声。



   卷416_3 【酬乐天武关南见微之题山石榴花诗】元稹 

比因酬赠为花时，不为君行不复知。
又更几年还共到，满墙尘土两篇诗。



   卷416_4 【酬乐天见寄】元稹 

三千里外巴蛇穴，四十年来司马官。瘴色满身治不尽， 
疮痕刮骨洗应难。常甘人向衰容薄，独讶君将旧眼看。 
前日诗中高盖字，至今唇舌遍长安。知



   卷416_5 【酬乐天得稹所寄纻丝布白轻庸制成衣服以诗报之】元稹 

湓城万里隔巴庸，纻薄绨轻共一封。腰带定知今瘦小， 
衣衫难作远裁缝。唯愁书到炎凉变，忽见诗来意绪浓。 
春草绿茸云色白，想君骑马好仪容。知



   卷416_6 【和乐天寻郭道士不遇（昔尝为僧，于荆州相别）】元稹 

昔年我见杯中渡，今日人言鹤上逢。两虎定随千岁鹿， 
双林添作几株松。方瞳应是新烧药，短脚知缘旧施舂。 
为僧时先有脚疾。欲请僧繇远相画，苦愁频变本形容。知



   卷416_7 【酬乐天寄生衣】元稹 

秋茅处处流痎疟，夜鸟声声哭瘴云。
羸骨不胜纤细物，欲将文服却还君。



   卷416_8 【酬乐天得微之诗知通州事因成四首】元稹 

茅檐屋舍竹篱州，虎怕偏蹄蛇两头。暗蛊有时迷酒影， 
浮尘向日似波流。沙含水弩多伤骨，田仰畬刀少用牛。 
知得共君相见否，近来魂梦转悠悠。斋

平地才应一顷馀，阁栏都大似巢居。入衙官吏声疑鸟， 
下峡舟船腹似鱼。市井无钱论尺丈，田畴付火罢耘锄。 
此中愁杀须甘分，惟惜平生旧著书。古

哭鸟昼飞人少见，伥魂夜啸虎行多。满身沙虱无防处， 
独脚山魈不奈何。甘受鬼神侵骨髓，常忧岐路处风波。 
南歌未有东西分，敢唱沦浪一字歌。知

荒芜满院不能锄，甑有尘埃圃乏蔬。定觉身将囚一种， 
未知生共死何如。饥摇困尾丧家狗，热暴枯鳞失水鱼。 
苦境万般君莫问，自怜方寸本来虚。主



   卷416_9 【酬乐天闻李尚书拜相以诗见贺】元稹 

初因弹劾死东川，又为亲情弄化权。百口共经三峡水， 
一时重上两漫天。尚书入用虽旬月，司马衔冤已十年。 
若待更遭秋瘴后，便愁平地有重泉。主



   卷416_10 【酬乐天叹穷愁见寄】元稹 

病煎愁绪转纷纷，百里何由说向君。老去心情随日减， 
远来书信隔年闻。三冬有电连春雨，九月无霜尽火云。 
并与巴南终岁热，四时谁道各平分。主



   卷416_11 【酬乐天三月三日见寄】元稹 

当年此日花前醉，今日花前病里销。
独倚破帘闲怅望，可怜虚度好春朝。



   卷416_12 【酬乐天叹损伤见寄】元稹 

前途何在转茫茫，渐老那能不自伤。病为怕风多睡月， 
起因花药暂扶床。函关气索迷真侣，峡水波翻碍故乡。 
唯有秋来两行泪，对君新赠远诗章。古



   卷416_13 【瘴塞】元稹 

瘴塞巴山哭鸟悲，红妆少妇敛啼眉。
殷勤奉药来相劝，云是前年欲病时。



   卷416_14 【红荆】元稹 

庭中栽得红荆树，十月花开不待春。
直到孩提尽惊怪，一家同是北来人。



   卷416_15 【黄草峡听柔之琴二首】元稹 

胡笳夜奏塞声寒，是我乡音听渐难。
料得小来辛苦学，又因知向峡中弹。

别鹤凄清觉露寒，离声渐咽命雏难。
怜君伴我涪州宿，犹有心情彻夜弹。



   卷416_16 【书剑】元稹 

渝工剑刃皆欧冶，巴吏书踪尽子云。
唯我心知有来处，泊船黄草夜思君。



   卷416_17 【内状诗寄杨、白二员外（时知制诰）】元稹 

天门暗辟玉琤鍧，昼送中枢晓禁清。彤管内人书细腻， 
金奁御印篆分明。冲街不避将军令，跋敕兼题宰相名。 
南省郎官谁待诏，与君将向世间行。斋



   卷416_18 【别毅郎（此后三首，工部侍郎时诗）】元稹 

尔爷只为一杯酒，此别那知死与生。
儿有何辜才七岁，亦教儿作瘴江行。

爱惜尔爷唯有我，我今憔悴望何人。
伤心自比笼中鹤，翦尽翅翎愁到身。



   卷416_19 【自责】元稹 

犀带金鱼束紫袍，不能将命报分毫。
他时得见牛常侍，为尔君前捧佩刀。



   卷416_20 【送公度之福建（此后并同州刺史时作）】元稹 

棠阴犹在建溪矶，此去那论是与非。
若见白头须尽敬，恐曾江岸识胡威。



   卷416_21 【喜五兄自泗州至】元稹 

眼中三十年来泪，一望南云一度垂。
惭愧临淮李常侍，远教形影暂相随。



   卷416_22 【杏花】元稹 

常年出入右银台，每怪春光例早回。
惭愧杏园行在景，同州园里也先开。



   卷416_23 【第三岁日咏春风，凭杨员外寄长安柳】元稹 

三日春风已有情，拂人头面稍怜轻。
殷勤为报长安柳，莫惜枝条动软声。



   卷416_24 【赠别杨员外巨源】元稹 

忆昔西河县下时，青山憔悴宦名卑。揄扬陶令缘求酒， 
结托萧娘只在诗。朱紫衣裳浮世重，苍黄岁序长年悲。 
白头后会知何日，一盏烦君不用辞。主



   卷416_25 【寄乐天二首】元稹 

荣辱升沉影与身，世情谁是旧雷陈。唯应鲍叔犹怜我， 
自保曾参不杀人。山入白楼沙苑暮，潮生沧海野塘春。 
老逢佳景唯惆怅，两地各伤何限神。主

论才赋命不相干，凤有文章雉有冠。羸骨欲销犹被刻， 
疮痕未没又遭弹。剑头已折藏须盖，丁字虽刚屈莫难。 
休学州前罗刹石，一生身敌海波澜。斋



   卷416_26 【听妻弹别鹤操】元稹 

别鹤声声怨夜弦，闻君此奏欲潸然。
商瞿五十知无子，更付琴书与仲宣。



   卷416_27 【和王侍郎酬广宣上人观放榜后相贺】元稹 

渥洼徒自有权奇，伯乐书名世始知。竞走墙前希得俊， 
高悬日下表无私。都中纸贵流传后，海外金填姓字时。 
珍重刘繇因首荐，为君送和碧云诗。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十七 
 
   
　 
　

　
 　



   卷417_1 【酬乐天喜邻郡（此后并越州酬和并各次用本韵）】元稹 

蹇驴瘦马尘中伴，紫绶朱衣梦里身。符竹偶因成对岸， 
文章虚被配为邻。湖翻白浪常看雪，火照红妆不待春。 
老大那能更争竞，任君投募醉乡人。古



   卷417_2 【再酬复言和前篇】元稹 

经过二郡逢贤牧，聚集诸郎宴老身。清夜漫劳红烛会， 
白头非是翠娥邻。曾携酒伴无端宿，自入朝行便别春。 
潦倒微之从不占，未知公议道何人。古



   卷417_3 【赠乐天】元稹 

莫言邻境易经过，彼此分符欲奈何。
垂老相逢渐难别，白头期限各无多。



   卷417_4 【重赠（乐人商玲珑能歌，歌予数十诗）】元稹 

休遣玲珑唱我诗，我诗多是别君词。
明朝又向江头别，月落潮平是去时。



   卷417_5 【别后西陵晚眺】元稹 

晚日未抛诗笔砚，夕阳空望郡楼台。
与君后会知何日，不似潮头暮却回。



   卷417_6 【以州宅夸于乐天】元稹 

州城迥绕拂云堆，镜水稽山满眼来。四面常时对屏障， 
一家终日在楼台。星河似向檐前落，鼓角惊从地底回。 
我是玉皇香案吏，谪居犹得住蓬莱。主



   卷417_7 【重夸州宅旦暮景色，兼酬前篇末句】元稹 

仙都难画亦难书，暂合登临不合居。绕郭烟岚新雨后， 
满山楼阁上灯初。人声晓动千门辟，湖色宵涵万象虚。 
为问西州罗刹岸，涛头冲突近何如。主



   卷417_8 【酬乐天吟张员外诗见寄因思上京每与乐天…咏张新诗】元稹 

乐天书内重封到，居敬堂前共读时。四友一为泉路客， 
三人两咏浙江诗。别无远近皆难见，老减心情自各知。 
杯酒与他年少隔，不相酬赠欲何之。主



   卷417_9 【寄乐天】元稹 

闲夜思君坐到明，追寻往事倍伤情。同登科后心相合， 
初得官时髭未生。二十年来谙世路，三千里外老江城。 
犹应更有前途在，知向人间何处行。主



   卷417_10 【戏赠乐天、复言（此后三篇同韵）】元稹 

乐事难逢岁易徂，白头光景莫令孤。弄涛船更曾观否， 
望市楼还有会无。眼力少将寻案牍，心情且强掷枭卢。 
孙园虎寺随宜看，不必遥遥羡镜湖。主



   卷417_11 【重酬乐天】元稹 

红尘扰扰日西徂，我兴云心两共孤。暂出已遭千骑拥， 
故交求见一人无。百篇书判从饶白，八米诗章未伏卢。 
最笑近来黄叔度，自投名刺占陂湖。主



   卷417_12 【再酬复言】元稹 

绕郭笙歌夜景徂，稽山迥带月轮孤。休文欲咏心应破， 
道子虽来画得无。顾我小才同培塿，知君险斗敌都卢。 
不然岂有姑苏郡，拟著陂塘比镜湖。主



   卷417_13 【郡务稍简因得整比旧诗并连缀焚削封章繁委箧笥…乐天】元稹 

近来章奏小年诗，一种成空尽可悲。书得眼昏朱似碧， 
用来心破发如丝。催身易老缘多事，报主深恩在几时。 
天遣两家无嗣子，欲将文集与它谁。主



   卷417_14 【酬乐天馀思不尽加为六韵之作】元稹 

律吕同声我尔身，文章君是一伶伦。众推贾谊为才子， 
帝喜相如作侍臣。次韵千言曾报答，直词三道共经纶。 
元诗驳杂真难辨，白朴流传用转新。蔡女图书虽在口， 
于公门户岂生尘。商瞿未老犹希冀，莫把籝金便付人。知



   卷417_15 【寄乐天】元稹 

莫嗟虚老海壖西，天下风光数会稽。灵氾桥前百里镜， 
石帆山崦五云溪。冰销田地芦锥短，春入枝条柳眼低。 
安得故人生羽翼，飞来相伴醉如泥。知



   卷417_16 【酬乐天雪中见寄】元稹 

知君夜听风萧索，晓望林亭雪半糊。撼落不教封柳眼， 
扫来偏尽附梅株。敲扶密竹枝犹亚，煦暖寒禽气渐苏。 
坐觉湖声迷远浪，回惊云路在长途。钱塘湖上蘋先合， 
梳洗楼前粉暗铺。石立玉童披鹤氅，台施瑶席换龙须。 
满空飞舞应为瑞，寡和高歌只自娱。莫遣拥帘伤思妇， 
且将盈尺慰农夫。称觞彼此情何异，对景东西事有殊。 
镜水绕山山尽白，琉璃云母世间无。知



   卷417_17 【和乐天早春见寄】元稹 

雨香云澹觉微和，谁送春声入棹歌。萱近北堂穿土早， 
柳偏东面受风多。湖添水色消残雪，江送潮头涌漫波。 
同受新年不同赏，无由缩地欲如何。知



   卷417_18 【酬复言长庆四年元日郡斋感怀见寄】元稹 

腊尽残销春又归，逢新别故欲沾衣。自惊身上添年纪， 
休系心中小是非。富贵祝来何所遂，聪明鞭得转无机。 
羞看稚子先拈酒，怅望平生旧采薇。去日渐加馀日少， 
贺人虽闹故人稀。椒花丽句闲重检，艾发衰容惜寸辉。 
苦思正旦酬白雪，闲观风色动青旂。千官仗下炉烟里， 
东海西头意独违。主



   卷417_19 【代郡斋神答乐天】元稹 

虚白堂神传好语，二年长伴独吟时。夜怜星月多离烛， 
日滉波涛一下帷。为报何人偿酒债，引看墙上使君诗。斋



   卷417_20 【酬乐天重寄别】元稹 

却报君侯听苦辞，老头抛我欲何之。
武牢关外虽分手，不似如今衰白时。



   卷417_21 【和乐天重题别东楼】元稹 

山容水态使君知，楼上从容万状移。日映文章霞细丽， 
风驱鳞甲浪参差。鼓催潮户凌晨击，笛赛婆官彻夜吹。 
唤客潜挥远红袖，卖垆高挂小青旗。賸铺床席春眠处， 
乍卷帘帷月上时。光景无因将得去，为郎抄在和郎诗。古



   卷417_22 【馀杭周从事以十章见寄词调清婉难于遍酬聊和…答来贶】元稹 

扰扰纷纷旦暮间，经营闲事不曾闲。多缘老病推辞酒， 
少有功夫久羡山。清夜笙歌喧四郭，黄昏钟漏下重关。 
何由得似周从事，醉入人家醒始还。古



   卷417_23 【寄浙西李大夫四首】元稹 

柳眼梅心渐欲春，白头西望忆何人。
金陵太守曾相伴，共蹋银台一路尘。

蕊珠深处少人知，网索西临太液池。
浴殿晓闻天语后，步廊骑马笑相随。

禁林同直话交情，无夜无曾不到明。
最忆西楼人静夜，玉晨钟磬两三声。

由来鹏化便图南，浙右虽雄我未甘。
早渡西江好归去，莫抛舟楫滞春潭。



   卷417_24 【初除浙东，妻有阻色，因以四韵晓之】元稹 

嫁时五月归巴地，今日双旌上越州。兴庆首行千命妇， 
会稽旁带六诸侯。海楼翡翠闲相逐，镜水鸳鸯暖共游。 
我有主恩羞未报，君于此外更何求。斋



   卷417_25 【为乐天自勘诗集因思顷年城南醉归马上递唱艳曲…成篇】元稹 

春野醉吟十里程，斋宫潜咏万人惊。
今宵不寐到明读，风雨晓闻开锁声。



   卷417_26 【题长庆四年历日尾】元稹 

残历半张馀十四，灰心雪鬓两凄然。
定知新岁御楼后，从此不名长庆年。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十八 
 
   
　 
　

　
 　



   卷418_1 【梦上天（此后十首，并和刘猛）】元稹 

梦上高高天，高高苍苍高不极。下视五岳块累累， 
仰天依旧苍苍色。蹋云耸身身更上，攀天上天攀未得。 
西瞻若水兔轮低，东望蟠桃海波黑。日月之光不到此， 
非暗非明烟塞塞。天悠地远身跨风，下无阶梯上无力。 
来时畏有他人上，截断龙胡斩鹏翼。茫茫漫漫方自悲， 
哭向青云椎素臆。哭声厌咽旁人恶，唤起惊悲泪飘露。 
千惭万谢唤厌人，向使无君终不寤。主



   卷418_2 【冬白纻】元稹 

吴宫夜长宫漏款，帘幕四垂灯焰暖。西施自舞王自管， 
雪纻翻翻鹤翎散，促节牵繁舞腰懒。舞腰懒，王罢饮， 
盖覆西施凤花锦。身作匡床臂为枕，朝珮枞玉王晏寝。 
寝醒阍报门无事，子胥死后言为讳。近王之臣论王意， 
共笑越王穷惴惴，夜夜抱冰寒不睡。古



   卷418_3 【将进酒】元稹 

将进酒，将进酒。酒中有毒鸩主父，言之主父伤主母。 
母为妾地父妾天，仰天俯地不忍言。阳为僵踣主父前， 
主父不知加妾鞭。旁人知妾为主说，主将泪洗鞭头血。 
推椎主母牵下堂，扶妾遣升堂上床。将进酒， 
酒中无毒令主寿。愿主回恩归主母，遣妾如此由主父。 
妾为此事人偶知，自惭不密方自悲。主今颠倒安置妾， 
贪天僭地谁不为。古



   卷418_4 【采珠行】元稹 

海波无底珠沉海，采珠之人判死采。万人判死一得珠， 
斛量买婢人何在。年年采珠珠避人。今年采珠由海神。 
海神采珠珠尽死，死尽明珠空海水。珠为海物海属神， 
神今自采何况人。斋



   卷418_5 【董逃行】元稹 

董逃董逃董卓逃，揩铿戈甲声劳嘈。剜剜深脐脂焰焰， 
人皆数叹曰， 尔独不忆年年取我身上膏。 
膏销骨尽烟火死，长安城中贼毛起。城门四走公卿士， 
走劝刘虞作天子。刘虞不敢作天子，曹瞒篡乱从此始。 
董逃董逃人莫喜，胜负相环相枕倚，缝缀难成裁破易。 
何况曲针不能伸巧指，欲学裁缝须准拟。古



   卷418_6 【忆远曲】元稹 

忆远曲，郎身不远郎心远。沙随郎饭俱在匙， 
郎意看沙那比饭。水中书字无字痕，君心暗画谁会君。 
况妾事姑姑进止，身去门前同万里。一家尽是郎腹心， 
妾似生来无两耳。妾身何足言，听妾私劝君。 
君今夜夜醉何处，姑来伴妾自闭门。嫁夫恨不早， 
养儿将备老。妾自嫁郎身骨立，老姑为郎求娶妾。 
妾不忍见姑郎忍见，为郎忍耐看姑面。古



   卷418_7 【夫远征】元稹 

赵卒四十万，尽为坑中鬼。赵王未信赵母言， 
犹点新兵更填死。填死之兵兵气索，秦强赵破括敌起。 
括虽专命起尚轻，何况牵肘之人牵不已。坑中之鬼妻在营， 
髽麻戴绖鹅雁鸣。送夫之妇又行哭，哭声送死非送行。 
夫远征，远征不必戍长城，出门便不知死生。主



   卷418_8 【织妇词】元稹 

织夫何太忙，蚕经三卧行欲老。蚕神女圣早成丝， 
今年丝税抽征早。早征非是官人恶。去岁官家事戎索。 
征人战苦束刀疮，主将勋高换罗幕。缫丝织帛犹努力， 
变缉撩机苦难织。东家头白双女儿，为解挑纹嫁不得。 
檐前袅袅游丝上，上有蜘蛛巧来往。羡他虫豸解缘天， 
能向虚空织罗网。斋



   卷418_9 【田家词（一作田家行）】元稹 

牛吒吒，田确确。旱块敲牛蹄趵趵，种得官仓珠颗谷。 
六十年来兵蔟蔟，月月食粮车辘辘。一日官军收海服， 
驱牛驾车食牛肉。归来攸得牛两角，重铸锄犁作斤劚。 
姑舂妇担去输官，输官不足归卖屋，愿官早胜雠早覆。 
农死有儿牛有犊，誓不遣官军粮不足。知



   卷418_10 【侠客行】元稹 

侠客不怕死，怕在事不成，事成不肯藏姓名。 
我非窃贼谁夜行，白日堂堂杀袁盎。九衢草草人面青， 
此客此心师海鲸。海鲸露背横沧溟，海波分作两处生。 
分海减海力，侠客有谋，人不识测三尺铁蛇延二国。古



   卷418_11 【君莫非（此后九首和李馀）】元稹 

鸟不解走，兽不解飞。两不相解，那得相讥。犬不饮露， 
蝉不啖肥。以蝉易犬，蝉死犬饥。燕在梁栋，鼠在阶基。 
各自窠窟，人不能移。妇好针缕，夫读书诗。男翁女嫁， 
卒不相知。惧聋摘耳，效痛嚬眉。我不非尔，尔无我非。斋



   卷418_12 【田野狐兔行】元稹 

种豆耘锄，种禾沟甽。禾苗豆甲，狐榾兔翦。割鹄喂鹰， 
烹麟啖犬。鹰怕兔毫，犬被狐引。狐兔相须，鹰犬相尽。 
日暗天寒，禾稀豆损。鹰犬就烹，狐兔俱哂。斋



   卷418_13 【当来日大难行】元稹 

当来日大难行。前有阪，后有坑。大梁侧，小梁倾。 
两轴相绞，两轮相撑。大牛竖，小牛横。乌啄牛背， 
足趺力伫。当来日大难行。太行虽险，险可使平。 
轮轴自挠，牵制不停。泥潦渐久，荆棘旋生。行必不得， 
不如不行。知



   卷418_14 【人道短】元稹 

古道天道长人道短，我道天道短人道长。 
天道昼夜回转不曾住，春秋冬夏忙。颠风暴雨电雷狂， 
晴被阴暗，月夺日光。往往星宿，日亦堂堂。天既职性命， 
道德人自强。尧舜有圣德，天不能遣，寿命永昌。 
泥金刻玉，与秦始皇。周公傅说，何不长宰相。老聃仲尼， 
何事栖遑。莽卓恭显，皆数十年富贵。梁冀夫妇， 
车马煌煌。若此颠倒事，岂非天道短，岂非人道长。 
尧舜留得神圣事，百代天子有典章。仲尼留得孝顺语， 
千年万岁父子不敢相灭亡。殁后千馀载， 
唐家天子封作文宣王。老君留得五千字，子孙万万称圣唐。 
谥作玄元帝，魂魄坐天堂。周公周礼二十卷， 
有能行者知纪纲。傅说说命三四纸，有能师者称祖宗。 
天能夭人命，人使道无穷。若此神圣事，谁道人道短， 
岂非人道长。天能种百草，莸得十年有气息，蕣才一日芳。 
人能拣得丁沈兰蕙，料理百和香。天解养禽兽， 
喂虎豹豺狼。人解和曲糵。充礿祀烝尝。杜鹃无百作， 
天遣百鸟哺雏，不遣哺凤凰。巨蟒寿千岁， 
天遣食牛吞象充腹肠。蛟螭与变化，鬼怪与隐藏。 
蚊蚋与利觜，枳棘与锋铓。赖得人道有拣别， 
信任天道真茫茫。若此撩乱事，岂非天道短，赖得人道长。古



   卷418_15 【苦乐相倚曲】元稹 

古来苦乐之相倚，近于掌上之十指。君心半夜猜恨生， 
荆棘满怀天未明。汉成眼瞥飞燕时，可怜班女恩已衰。 
未有因由相决绝，犹得半年佯暖热。转将深意谕旁人， 
缉缀瑕疵遣潜说。一朝诏下辞金屋，班姬自痛何仓卒。 
呼天抚地将自明，不悟寻时暗销骨。白首宫人前再拜， 
愿将日月相辉解。苦乐相寻昼夜间，灯光那有天明在。 
主今被夺心应苦，妾夺深恩初为主。欲知妾意恨主时， 
主今为妾思量取。班姬收泪抱妾身，我曾排摈无限人。斋



   卷418_16 【出门行】元稹 

兄弟同出门，同行不同志。凄凄分歧路，各各营所为。 
兄上荆山巅，翻石辨虹气。弟沉沧海底，偷珠待龙睡。 
出门不数年，同归亦同遂。俱用私所珍，升沉自兹异。 
献珠龙王宫，值龙觅珠次。但喜复得珠，不求珠所自。 
酬客双龙女，授客六龙辔。遣充行雨神，雨泽随客意。 
雩夏钟鼓繁，uG秋玉帛积。彩色画廊庙，奴僮被珠翠。 
骥騄千万双，鸳鸯七十二。言者未摇舌，无人敢轻议。 
其兄因献璞，再刖不履地。门户亲戚疏，匡床妻妾弃。 
铭心有所待，视足无所愧。持璞自枕头，泪痕双血渍。 
一朝龙醒寤，本问偷珠事。因知行雨偏，妻子五刑备。 
仁兄捧尸哭，势友掉头讳。丧车黔首葬，吊客青蝇至。 
楚有望气人，王前忽长跪。贺王得贵宝，不远王所莅。 
求之果如言，剖出浮筠腻。白珩无颜色，垂棘有瑕累。 
在楚裂地封，入赵连城贵。秦遣李斯书，书为传国瑞。 
秦亡汉魏传，传者得神器。卞和名永永，与宝不相坠。 
劝尔出门行，行难莫行易。易得还易失，难同亦难离。 
善贾识贪廉，良田无稙穉。磨剑莫磨锥，磨锥成小利。知



   卷418_17 【捉捕歌】元稹 

捉捕复捉捕，莫捉狐与兔。狐兔藏窟穴，豺狼妨道路。 
道路非不妨，最忧蝼蚁聚。豺狼不陷阱，蝼蚁潜幽蠹。 
切切主人窗，主人轻细故。延缘蚀dw栌，渐入栋梁柱。 
梁栋尽空虚，攻穿痕不露。主人坦然意，昼夜安寝寤。 
网罗布参差，鹰犬走回互。尽力穷窟穴，无心自还顾。 
客来歌捉捕，歌竟泪如雨。岂是惜狐兔，畏君先后误。 
愿君扫梁栋，莫遣蝼蚁附。次及清道涂，尽灭豺狼步。 
主人堂上坐，行客门前度。然后巡野田，遍张畋猎具。 
外无枭獍援，内有熊罴驱。狡兔掘荒榛，妖狐熏古墓。 
用力不足多，得禽自无数。畏君听未详，听客有明喻。 
虮虱谁不轻，鲸鲵谁不恶。在海尚幽遐，在怀交秽污。 
歌此劝主人，主人那不悟。不悟还更歌，谁能恐违忤。古



   卷418_18 【古筑城曲五解】元稹 

年年塞下丁，长作出塞兵。自从冒顿强，官筑遮虏城。主

筑城须努力，城高遮得贼。但恐贼路多，有城遮不得。知

丁口传父言，莫问城坚不。平城被虏围，汉劚城墙走。古

因兹请休和，虏往骑来过。半疑兼半信，筑城犹嵯峨。斋

筑城安敢烦，愿听丁一言。请筑鸿胪寺，兼愁虏出关。主



   卷418_19 【估客乐】元稹 

估客无住著，有利身则行。出门求火伴，入户辞父兄。 
父兄相教示，求利莫求名。求名有所避，求利无不营。 
火伴相勒缚，卖假莫卖诚。交关但交假，本生得失轻。 
自兹相将去，誓死意不更。亦解市头语，便无邻里情。 
鍮石打臂钏，糯米吹项璎。归来村中卖，敲作金石声。 
村中田舍娘，贵贱不敢争。所费百钱本，已得十倍赢。 
颜色转光净，饮食亦甘馨。子本频蕃息，货贩日兼并。 
求珠驾沧海，采玉上荆衡。北买党项马，西擒吐蕃鹦。 
炎洲布火浣，蜀地锦织成。越婢脂肉滑，奚僮眉眼明。 
通算衣食费，不计远近程。经游天下遍，却到长安城。 
城中东西市，闻客次第迎。迎客兼说客，多财为势倾。 
客心本明黠，闻语心已惊。先问十常侍，次求百公卿。 
侯家与主第，点缀无不精。归来始安坐，富与王者勍。 
市卒酒肉臭，县胥家舍成。岂唯绝言语，奔走极使令。 
大儿贩材木，巧识梁栋形。小儿贩盐卤，不入州县征。 
一身偃市利，突若截海鲸。钩距不敢下，下则牙齿横。 
生为估客乐，判尔乐一生。尔又生两子，钱刀何岁平。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百一十九 
 
   
　 
　

　
 　



   卷419_1 【连昌宫词】元稹 

连昌宫中满宫竹，岁久无人森似束。又有墙头千叶桃， 
风动落花红蔌蔌。宫边老翁为余泣，小年进食曾因入。 
上皇正在望仙楼，太真同凭阑干立。楼上楼前尽珠翠， 
炫转荧煌照天地。归来如梦复如痴，何暇备言宫里事。 
初过寒食一百六，店舍无烟宫树绿。夜半月高弦索鸣， 
贺老琵琶定场屋。力士传呼觅念奴，念奴潜伴诸郎宿。 
须臾觅得又连催，特敕街中许然烛。春娇满眼睡红绡， 
掠削云鬟旋装束。飞上九天歌一声，二十五郎吹管逐。 
逡巡大遍凉州彻，色色龟兹轰录续。李谟擫笛傍宫墙， 
偷得新翻数般曲。平明大驾发行宫，万人歌舞涂路中。 
百官队仗避岐薛，杨氏诸姨车斗风。明年十月东都破， 
御路犹存禄山过。驱令供顿不敢藏，万姓无声泪潜堕。 
两京定后六七年，却寻家舍行宫前。庄园烧尽有枯井， 
行宫门闭树宛然。尔后相传六皇帝，不到离宫门久闭。 
往来年少说长安，玄武楼成花萼废。去年敕使因斫竹， 
偶值门开暂相逐。荆榛栉比塞池塘，狐兔骄痴缘树木。 
舞榭欹倾基尚在，文窗窈窕纱犹绿。尘埋粉壁旧花钿， 
乌啄风筝碎珠玉。上皇偏爱临砌花，依然御榻临阶斜。 
蛇出燕巢盘斗栱，菌生香案正当衙。寝殿相连端正楼， 
太真梳洗楼上头。晨光未出帘影黑，至今反挂珊瑚钩。 
指似傍人因恸哭，却出宫门泪相续。自从此后还闭门， 
夜夜狐狸上门屋。我闻此语心骨悲，太平谁致乱者谁。 
翁言野父何分别，耳闻眼见为君说。姚崇宋璟作相公， 
劝谏上皇言语切。燮理阴阳禾黍丰，调和中外无兵戎。 
长官清平太守好，拣选皆言由相公。开元之末姚宋死， 
朝廷渐渐由妃子。禄山宫里养作儿，虢国门前闹如市。 
弄权宰相不记名，依稀忆得杨与李。庙谟颠倒四海摇， 
五十年来作疮痏。今皇神圣丞相明，诏书才下吴蜀平。 
官军又取淮西贼，此贼亦除天下宁。年年耕种宫前道， 
今年不遣子孙耕。老翁此意深望幸，努力庙谋休用兵。古



   卷419_2 【望云骓马歌】元稹 

忆昔先皇幸蜀时，八马入谷七马疲。肉绽筋挛四蹄脱， 
七马死尽无马骑。天子蒙尘天雨泣，巉岩道路淋漓湿。 
峥嵘白草眇难期，謥洞黄泉安可入。朱泚围兵抽未尽， 
怀光寇骑追行及。嫔娥相顾倚树啼，鹓鹭无声仰天立。 
圉人初进望云骓，彩色憔悴众马欺。上前喷吼如有意， 
耳尖卓立节踠奇。君王试遣回胸臆，撮骨锯牙骈两肋。 
蹄悬四跼脑颗方，胯耸三山尾株直。圉人畏诮仍相惑， 
此马无良空有力。频频啮掣辔难施，往往跳趫鞍不得。 
色沮声悲仰天诉，天不遣言君未识。亚身受取白玉羁， 
开口衔将紫金勒。君王自此方敢骑，似遇良臣久凄恻。 
龙腾鱼鳖啅然惊，骥肦驴骡少颜色。七圣心迷运方厄， 
五丁力尽路犹窄。橐它山上斧刃堆，望秦岭下锥头石。 
五六百里真符县，八十四盘青山驿。掣开流电有辉光， 
突过浮云无朕迹。地平险尽施黄屋，九九属车十二纛。 
齐映前导引骓头，严震迎号抱骓足。路旁垂白天宝民， 
望骓礼拜见骓哭。皆言玄宗当时无此马，不免骑骡来幸蜀。 
雄雄猛将李令公，收城杀贼豺狼空。天旋地转日再中， 
天子却坐明光宫。朝廷无事忘征战，校猎朝回暮球宴。 
御马齐登拟用槽，君王自试宣徽殿。圉人还进望云骓， 
性强步阔无方便。分騣摆杖头太高，擘肘回头项难转。 
人人共恶难回跋，潜遣飞龙减刍秣。银鞍绣韂不复施， 
空尽天年御槽活。当时邹谚已有言，莫倚功高浪开阔。 
登山纵似望云骓，平地须饶红叱拨。长安三月花垂草， 
果下翩翩紫骝好。千官暖热李令闲，百马生狞望云老。 
望云骓，尔之种类世世奇。当时项王乘尔祖， 
分配英豪称霸主。尔身今日逢圣人，从幸巴渝归入秦。 
功成事遂身退天之道，何必随群逐队到死蹋红尘。 
望云骓，用与不用各有时，尔勿悲。斋



   卷419_3 【和李校书新题乐府十二首·上阳白发人】元稹 

天宝年中花鸟使，撩花狎鸟含春思。满怀墨诏求嫔御， 
走上高楼半酣醉。醉酣直入卿士家，闺闱不得偷回避， 
良人顾妾心死别，小女呼爷血垂泪。十中有一得更衣， 
永配深宫作宫婢。御马南奔胡马蹙，宫女三千合宫弃。 
宫门一闭不复开，上阳花草青苔地。月夜闲闻洛水声， 
秋池暗度风荷气。日日长看提众门，终身不见门前事。 
近年又送数人来，自言兴庆南宫至。我悲此曲将彻骨， 
更想深冤复酸鼻。此辈贱嫔何足言，帝子天孙古称贵。 
诸王在閤四十年，七宅六宫门户閟。隋炀枝条袭封邑， 
肃宗血胤无官位。王无妃媵主无婿，阳亢阴淫结灾累。 
何如决雍顺众流，女遣从夫男作吏。斋



   卷419_4 【和李校书新题乐府十二首·华原磬】元稹 

泗滨浮石裁为磬，古乐疏音少人听。工师小贱牙旷稀， 
不辨邪声嫌雅正。正声不屈古调高，钟律参差管弦病。 
铿金戛瑟徒相杂，投玉敲冰杳然零。华原软石易追琢， 
高下随人无雅郑。弃旧美新由乐胥，自此黄钟不能竞。 
玄宗爱乐爱新乐，梨园弟子承恩横。霓裳才彻胡骑来， 
云门未得蒙亲定。我藏古磬藏在心，有时激作南风咏。 
伯夔曾抚野兽驯，仲尼暂叩春雷盛。何时得向笋簴悬， 
为君一吼君心醒。愿君每听念封疆，不遣豺狼剿人命。主



   卷419_5 【和李校书新题乐府十二首·五弦弹】元稹 

赵璧五弦弹徵调，徵声巉绝何清峭。辞雄皓鹤警露啼， 
失子哀猿绕林啸。风入春松正凌乱，莺含晓舌怜娇妙。 
呜呜暗溜咽冰泉，杀杀霜刀涩寒鞘。促节频催渐繁拨， 
珠幢斗绝金铃掉。千靫鸣镝发胡弓，万片清球击虞庙。 
众乐虽同第一部，德宗皇帝常偏召。旬休节假暂归来， 
一声狂杀长安少。主第侯家最难见，挼歌按曲皆承诏。 
水精帘外教贵嫔，玳瑁筵心伴中要。臣有五贤非此弦， 
或在拘囚或屠钓。一贤得进胜累百，两贤得进同周召。 
三贤事汉灭暴强，四贤镇岳宁边徼。五贤并用调五常， 
五常既叙三光耀。赵璧五弦非此贤，九九何劳设庭燎。斋



   卷419_6 【和李校书新题乐府十二首·西凉伎】元稹 

吾闻昔日西凉州，人烟扑地桑柘稠。蒲萄酒熟恣行乐， 
红艳青旗朱粉楼。楼下当垆称卓女，楼头伴客名莫愁。 
乡人不识离别苦，更卒多为沉滞游。哥舒开府设高宴， 
八珍九酝当前头。前头百戏竞撩乱，丸剑跳踯霜雪浮。 
狮子摇光毛彩竖，胡腾醉舞筋骨柔。大宛来献赤汗马， 
赞普亦奉翠茸裘。一朝燕贼乱中国，河湟没尽空遗丘。 
开远门前万里堠，今来蹙到行原州。去京五百而近何其逼， 
天子县内半没为荒陬，西凉之道尔阻修。连城边将但高会， 
每听此曲能不羞。知



   卷419_7 【和李校书新题乐府十二首·法曲】元稹 

吾闻黄帝鼓清角，弭伏熊罴舞玄鹤。舜持干羽苗革心， 
尧用咸池凤巢阁。大夏濩武皆象功，功多已讶玄功薄。 
汉祖过沛亦有歌，秦王破阵非无作。作之宗庙见艰难， 
作之军旅传糟粕。明皇度曲多新态，宛转侵淫易沉著。 
赤白桃李取花名，霓裳羽衣号天落。雅弄虽云已变乱， 
夷音未得相参错。自从胡骑起烟尘，毛毳腥膻满咸洛。 
女为胡妇学胡妆，伎进胡音务胡乐。火凤声沉多咽绝， 
春莺啭罢长萧索。胡音胡骑与胡妆，五十年来竞纷泊。古



   卷419_8 【和李校书新题乐府十二首·驯犀】元稹 

建中之初放驯象，远归林邑近交广。兽返深山鸟构巢， 
鹰雕鹞鹘无羁鞅。贞元之岁贡驯犀，上林置圈官司养。 
玉盆金栈非不珍，虎啖狴牢鱼食网。渡江之橘逾汶貉， 
反时易性安能长。腊月北风霜雪深，踡跼鳞身遂长往。 
行地无疆费传驿，通天异物罹幽枉。乃知养兽如养人， 
不必人人自敦奖。不扰则得之于理，不夺有以多于赏。 
脱衣推食衣食之，不若男耕女令纺。尧民不自知有尧， 
但见安闲聊击壤。前观驯象后驯犀，理国其如指诸掌。斋



   卷419_9 【和李校书新题乐府十二首·立部伎】元稹 

胡部新声锦筵坐，中庭汉振高音播。太宗庙乐传子孙， 
取类群凶阵初破。戢戢攒枪霜雪耀，腾腾击鼓云雷磨。 
初疑遇敌身启行，终象由文士宪左。昔日高宗常立听， 
曲终然后临玉座。如今节将一掉头，电卷风收尽摧挫。 
宋晋郑女歌声发，满堂会客齐喧呵。珊珊珮玉动腰身， 
一一贯珠随咳唾。顷向圜丘见郊祀，亦曾正旦亲朝贺。 
太常雅乐备宫悬，九奏未终百寮惰。惉滞难令季札辨， 
迟回但恐文侯卧。工师尽取聋昧人，岂是先王作之过。 
宋沇尝传天宝季，法曲胡音忽相和。明年十月燕寇来， 
九庙千门虏尘涴。我闻此语叹复泣，古来邪正将谁奈。 
奸声入耳佞入心，侏儒饱饭夷齐饿。斋



   卷419_10 【和李校书新题乐府十二首·骠国乐】元稹 

骠之乐器头象驼，音声不合十二和。促舞跳趫筋节硬， 
繁辞变乱名字讹。千弹万唱皆咽咽，左旋右转空傞傞。 
俯地呼天终不会，曲成调变当如何。德宗深意在柔远， 
笙镛不御停娇娥。史馆书为朝贡传，太常编入鞮靺科。 
古时陶尧作天子，逊遁亲听康衢歌。又遣遒人持木铎， 
遍采讴谣天下过。万人有意皆洞达，四岳不敢施烦苛。 
尽令区中击壤块，燕及海外覃恩波。秦霸周衰古官废， 
下堙上塞王道颇。共矜异俗同声教，不念齐民方荐瘥。 
传称鱼鳖亦咸若，苟能效此诚足多。借如牛马未蒙泽， 
岂在抱瓮滋鼋鼍。教化从来有源委，必将泳海先泳河。 
是非倒置自古有，骠兮骠兮谁尔诃。斋



   卷419_11 【和李校书新题乐府十二首·胡旋女】元稹 

天宝欲末胡欲乱，胡人献女能胡旋。旋得明王不觉迷， 
妖胡奄到长生殿。胡旋之义世莫知，胡旋之容我能传。 
蓬断霜根羊角疾，竿戴朱盘火轮炫。骊珠迸珥逐飞星， 
虹晕轻巾掣流电。潜鲸暗吸笡波海，回风乱舞当空霰。 
万过其谁辨终始，四座安能分背面。才人观者相为言， 
承奉君恩在圆变。是非好恶随君口，南北东西逐君眄， 
柔软依身著佩带，裴回绕指同环钏。佞臣闻此心计回， 
荧惑君心君眼眩。君言似曲屈为钩，君言好直舒为箭。 
巧随清影触处行，妙学春莺百般啭。倾天侧地用君力， 
抑塞周遮恐君见。翠华南幸万里桥，玄宗始悟坤维转。 
寄言旋目与旋心，有国有家当共谴。斋



   卷419_12 【和李校书新题乐府十二首·蛮子朝】元稹 

西南六诏有遗种，僻在荒陬路寻壅。部落支离君长贱， 
比诸夷狄为幽冗。犬戎强盛频侵削，降有愤心战无勇。 
夜防抄盗保深山，朝望烟尘上高冢。鸟道绳桥来款附， 
非因慕化因危悚。清平官系金呿嵯，求天叩地持双珙。 
益州大将韦令公，顷实遭时定汧陇。自居剧镇无他绩， 
幸得蛮来固恩宠。为蛮开道引蛮朝，迎蛮送蛮常继踵。 
天子临轩四方贺，朝廷无事唯端拱。漏天走马春雨寒， 
泸水飞蛇瘴烟重。椎头丑类除忧患，肿足役夫劳汹涌。 
匈奴互市岁不供，云蛮通好辔长em。戎王养马渐多年， 
南人耗悴西人恐。古



   卷419_13 【和李校书新题乐府十二首·缚戎人】元稹 

边头大将差健卒，入抄禽生快于鹘。但逢赪面即捉来， 
半是边人半戎羯。大将论功重多级，捷书飞奏何超忽。 
圣朝不杀谐至仁，远送炎方示微罚。万里虚劳肉食费， 
连头尽被毡裘暍。华裀重席卧腥臊，病犬愁鸪声咽嗢。 
中有一人能汉语，自言家本长城窟。少年随父戍安西， 
河渭瓜沙眼看没。天宝未乱犹数载，狼星四角光蓬勃。 
中原祸作边防危，果有豺狼四来伐。蕃马膘成正翘健， 
蕃兵肉饱争唐突。烟尘乱起无亭燧，主帅惊跳弃旄钺。 
半夜城摧鹅雁鸣，妻啼子叫曾不歇。阴森神庙未敢依， 
脆薄河冰安可越。荆棘深处共潜身，前困蒺藜后臲卼。 
平明蕃骑四面走，古墓深林尽株榾。少壮为俘头被髡， 
老翁留居足多刖。乌鸢满野尸狼藉，楼榭成灰墙突兀。 
暗水溅溅入旧池，平沙漫漫铺明月。戎王遣将来安慰， 
口不敢言心咄咄。供进腋腋御叱般，岂料穹庐拣肥腯。 
五六十年消息绝，中间盟会又猖獗。眼穿东日望尧云， 
肠断正朝梳汉发。近年如此思汉者，半为老病半埋骨。 
常教孙子学乡音，犹话平时好城阙。老者傥尽少者壮， 
生长蕃中似蕃悖。不知祖父皆汉民，便恐为蕃心矻矻。 
缘边饱喂十万众，何不齐驱一时发。年年但捉两三人， 
精卫衔芦塞溟渤。斋



   卷419_14 【和李校书新题乐府十二首·阴山道】元稹 

年年买马阴山道，马死阴山帛空耗。元和天子念女工， 
内出金银代酬犒。臣有一言昧死进，死生甘分答恩焘。 
费财为马不独生，耗帛伤工有他盗。臣闻平时七十万匹马， 
关中不省闻嘶噪。四十八监选龙媒，时贡天庭付良造。 
如今坰野十无一，尽在飞龙相践暴。万束刍茭供旦暮， 
千钟菽粟长牵漕。屯军郡国百馀镇，缣缃岁奉春冬劳。 
税户逋逃例摊配，官司折纳仍贪冒。挑纹变di力倍费， 
弃旧从新人所好。越縠缭绫织一端，十匹素缣功未到。 
豪家富贾逾常制，令族清班无雅操。从骑爱奴丝布衫， 
臂鹰小儿云锦韬。群臣利己要差僭，天子深衷空悯悼。 
绰立花砖鹓凤行，雨露恩波几时报。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十 
 
   
　 
　

　
 　



   卷420_1 【有鸟二十章（庚寅）】元稹 

有鸟有鸟名老鸱，鸱张贪很老不衰。似鹰指爪唯攫肉， 
戾天羽翮徒翰飞。朝偷暮窃恣昏饱，后顾前瞻高树枝。 
珠丸弹射死不去，意在护巢兼护儿。主

有鸟有鸟毛似鹤，行步虽迟性灵恶。主人但见闲慢容， 
行占蓬莱最高阁。弱羽长忧俊鹘拳，疽肠暗著鹓雏啄。 
千年不死伴灵龟，枭心鹤貌何人觉。斋

有鸟有鸟如鹳雀，食蛇抱xB天姿恶。行经水浒为毒流， 
羽拂酒杯为死药。汉后忍渴天岂知，骊姬坟地君宁觉。 
呜呼为有白色毛，亦得乘轩谬称鹤。古

有鸟有鸟名为鸠，毛衣软毳心性柔。鹘缘暖足怜不吃， 
鹞为同科曾共游。飞飞渐上高高阁，百鸟不猜称好逑。 
佳人许伴鹓雏食，望尔化为张氏钩。知

有鸟有鸟名野鸡，天姿耿介行步齐。主人偏养怜整顿， 
玉粟充肠瑶树栖。池塘潜狎不鸣雁，津梁暗引无用鹈。 
秋鹰迸逐霜鹘远，鵩鸟护巢当昼啼。主人频问遣妖术， 
力尽计穷音响凄。当时何不早量分，莫遣辉光深照泥。知

有鸟有鸟群翠碧，毛羽短长心并窄。皆曾偷食渌池鱼， 
前去后来更逼迫。食鱼满腹各自飞，池上见人长似客。 
飞飞竞占嘉树林，百鸟不争缘凤惜。主

有鸟有鸟群纸鸢，因风假势童子牵。去地渐高人眼乱， 
世人为尔羽毛全。风吹绳断童子走，馀势尚存犹在天。 
愁尔一朝还到地，落在深泥谁复怜。斋

有鸟有鸟名啄木，木中求食常不足。偏啄邓林求一虫， 
虫孔未穿长觜秃。木皮已穴虫在心，虫蚀木心根柢覆。 
可怜树上百鸟儿，有时飞向新林宿。古

有鸟有鸟众蝙蝠，长伴佳人占华屋。妖鼠多年羽翮生， 
不辨雌雄无本族。穿墉伺隙善潜身，昼伏宵飞恶明烛。 
大厦虽存柱石倾，暗啮栋梁成蠹木。知

有鸟有鸟名为鸮，深藏孔穴难动摇。鹰鹯绕树探不得， 
随珠弹尽声转娇。主人烦惑罢擒取，许占神林为物妖。 
当时幸有燎原火，何不鼓风连夜烧。主

有鸟有鸟名燕子，口中未省无泥滓。春风吹送廊庑间， 
秋社驱将嵌孔里。雷惊雨洒一时苏，云压霜摧半年死。 
驱去驱来长信风，暂托栋梁何用喜。斋

有鸟有鸟名老乌，贪痴突悖天下无。田中攫肉吞不足， 
偏入诸巢探众雏。归来仍占主人树，腹饱巢高声响粗。 
山鸦野鹊闲受肉，凤凰不得闻罪辜。秋鹰掣断架上索， 
利爪一挥毛血落。可怜鸦鹊慕腥膻，犹向巢边竞纷泊。斋

有鸟有鸟谓白鹇，雪毛皓白红觜殷。贵人妾妇爱光彩， 
行提坐臂怡朱颜。妖姬谢宠辞金屋，雕笼又伴新人宿。 
无心为主拟衔花，空长白毛映红肉。古

有鸟有鸟群雀儿，中庭啄粟篱上飞。秋鹰欺小嫌不食， 
凤凰容众从尔随。大鹏忽起遮白日，馀风簸荡山岳移。 
翩翾百万徒惊噪，扶摇势远何由知。古来妄说衔花报， 
纵解衔花何所为。可惜官仓无限粟，伯夷饿死黄口肥。古

有鸟有鸟皆百舌，舌端百啭声咄eu。先春尽学百鸟啼， 
真伪不分听者悦。伶伦凤律乱宫商，盘木天鸡误时节。 
朝朝暮暮主人耳，桃李无言管弦咽。五月炎光朱火盛， 
阳焰烧阴幽响绝。安知不是卷舌星，化作刚刀一时截。古

有鸟有鸟毛羽黄，雄者为鸳雌者鸯。主人并养七十二， 
罗列雕笼开洞房。雄鸣一声雌鼓翼，夜不得栖朝不食。 
气息榻然双翅垂，犹入笼中就颜色。知

有鸟有鸟名鹞雏，铃子眼睛苍锦襦。贵人腕软怜易臂， 
奋肘一挥前后呼。俊鹘无由拳狡兔，金雕不得擒魅狐。 
文王长在苑中猎，何日非熊休卖屠。主

有鸟有鸟名鹦鹉，养在雕笼解人语。主人曾问私所闻， 
因说妖姬暗欺主。主人方惑翻见疑，趁归陇底双翅垂。 
山鸦野雀怪鹦语，竞噪争窥无已时。君不见隋朝陇头姥， 
娇养双鹦嘱新妇。一鹦曾说妇无仪，悍妇杀鹦欺主母。 
一鹦闭口不复言，母问不言何太久。鹦言悍妇杀鹦由， 
母为逐之乡里丑。当时主母信尔言，顾尔微禽命何有。 
今之主人翻尔疑，何事笼中漫开口。斋

有鸟有鸟名俊鹘，鹞小雕痴俊无匹。雏鸭拂爪血迸天， 
狡兔中拳头粉骨。平明度海朝未食，拔上秋空云影没。 
瞥然飞下人不知，搅碎荒城魅狐窟。古

有鸟有鸟真白鹤，飞上九霄云漠漠。司晨守夜悲鸡犬， 
啄腐吞腥笑雕鹗。尧年值雪度关山，晋室闻琴下寥廓。 
辽东尽尔千岁人，怅望桥边旧城郭。知



   卷420_2 【有酒十章】元稹 

有酒有酒鸡初鸣，夜长睡足神虑清。悄然危坐心不平， 
浩思一气初彭亨。澒洞浩汗真无名，胡不终浑成。 
胡为沉浊以升清，矗然分画高下程。天蒸地郁群动萌， 
毛鳞裸介如鬇鬡。呜呼万物纷已生，我可奈何兮杯一倾。古

有酒有酒东方明，一杯既进吞元精。尚思天地之始名， 
一元既二分浊清。地居方直天体明，胡不八荒圢圢如砥平。 
胡山高屹崒海泓澄，胡不日车杲杲昼夜行， 
胡为月轮灭缺星fU盯，呜呼不得真宰情， 
我可奈何兮杯再倾。斋

有酒有酒兮湛渌波，饮将愉兮气弥和。念万古之纷罗， 
我独慨然而浩歌。歌曰：天耶，地耶，肇万物耶， 
储胥大庭之君耶。恍耶，忽耶，有耶，传而信耻， 
久而谬耶。文字生而羲农作耶，仁义别而圣贤出耶。 
炎始暴耶，蚩尤炽耶，轩辕战耶，不得已耶。仁耶， 
圣耶，悯人之毒耶。天荡荡耶，尧穆穆耶。岂其让耶， 
归有德耶。舜其贪耶，德能嗣耶。岂其让耶，授有功耶。 
禹功大耶，人戴之耶。益不逮耶，启能德耶。家天下耶， 
荣后嗣耶。于后嗣之荣则可耶，于天下之荣其可耶。 
呜呼远尧舜之日耶，何弃舜之速耶。辛癸虐耶，汤武革耶。 
顺天意耶，公天下耶。踵夏荣嗣，私其公耶。并建万国， 
均其私耶。专征递伐，斗海内耶。秦扫其类，威定之耶。 
二代而陨，守不仁耶。汉魏而降，乘其机耶。短长理乱， 
系其术耶。尧耶，舜耶，终不可逮耶。将德之者不位， 
位者不逮其德耶。时耶，时耶，时其可耶。 
我可奈何兮一杯又进歌且歌。斋

有酒有酒兮黯兮溟，仰天大呼兮，天漫漫兮高兮青。 
高兮漫兮吾孰知天否与灵。取人之仰者， 
无乃在乎昭昭乎曰与夫日星。何三光之并照兮， 
奄云雨之冥冥。幽妖倏忽兮水怪族形， 
鼋鼍岸走兮海若斗鲸。河溃溃兮愈浊，济翻翻兮不宁。 
蛇喷云而出穴，虎啸风兮屡鸣。污高巢而凤去兮， 
溺厚地而芝兰以之不生。葵心倾兮何向，松影直而孰明。 
人惧愁兮戴荣，天寂默兮无声。呜呼，天在云之上兮， 
人在云之下兮，又安能决云而上征。呜呼， 
既上征之不可兮，我奈何兮杯复倾。知

有酒有酒香满尊，君宁不饮开君颜。岂不知君饮此心恨， 
君今独醒谁与言。君宁不见飓风翻海火燎原， 
巨鳌唐突高焰延。精卫衔芦塞海溢，枯鱼喷沫救池燔。 
筋疲力竭波更大，鳍燋甲裂身已干。有翼劝尔升九天， 
有鳞劝尔登龙门。九天下视日月转，龙门上激雷雨奔。 
螗蜋虽怒谁尔惧，鹖旦虽啼谁尔怜。抟空意远风来壮， 
我可奈何兮一杯又进消我烦。主

有酒有酒歌且哀，江春例早多早梅。樱桃桃李相续开， 
间以木兰之秀香裴回。东风吹尽南风来，莺声渐涩花摧颓。 
四月清和艳残卉，芍药翻红蒲映水。夏龙痡毒雷雨多， 
蒲叶离披艳红死。红艳犹存榴树花，紫苞欲绽高笋牙。 
笋牙成竹冒霜雪，榴花落地还销歇。万古盈亏相逐行， 
君看夜夜当窗月。荣落亏盈可奈何，生成未遍霜霰过。 
霜霰过兮复奈何，灵芝夐绝荆棘多。荆棘多兮可奈何， 
可奈何兮终奈何。秦皇尧舜俱腐骨， 
我可奈何兮又进一杯歌复歌。知

有酒有酒方烂漫，饮酣拔剑心眼乱。声若雷砰目流电， 
醉舞翻环身眩转。乾纲倒轧坤维旋，白日横空星宿见， 
一夫心醉万物变。何况蚩尤之蹴蹋，安得不以熊罴战。 
呜呼，风后力牧得亲见，我可奈何兮又进一杯除健羡。知

有酒有酒兮告临江，风漫漫兮波长。渺渺兮注海， 
海苍苍兮路茫茫。彼万流之混入兮， 
又安能分若畎浍淮河与夫岷吴之巨江。味作咸而若一， 
虽甘淡兮谁谓尔为良。济涓涓而缕贯， 
将奈何兮万里之浑黄。鲸归穴兮渤溢，鳌载山兮低昂。 
阴火然兮众族沸渭，飓风作兮昼夜猖狂。顾千珍与万怪兮， 
皆委润而深藏。信天地之潴蓄兮， 
我可奈何兮一杯又进兮包大荒。知

有酒有酒兮日将落，馀光委照在林薄。阳乌撩乱兮屋上栖， 
阴怪跳趫兮水中跃。月争光兮星又繁，烧横空兮焰仍烁。 
我可奈何兮时既昏，一杯又进兮聊处廓。主

有酒有酒兮再祝，祝予心兮何欲。欲天泰而地宁， 
欲人康而岁熟。欲凤翥而鹓随兮，欲龙亨而骥逐。 
欲日盛而星微兮，欲滋兰而歼毒。欲人欲而天从， 
苟天未从兮，我可奈何兮一杯又进聊自足。主



   卷420_3 【华之巫（景戌）】元稹 

有一人兮神之侧，庙森森兮神默默。神默默兮可奈何， 
愿一见神兮何可得。女巫索我何所有，神之开闭予之手。 
我能进若神之前，神不自言寄予口。尔欲见神安尔身， 
买我神钱沽我酒。我家又有神之盘，尔进此盘神尔安。 
此盘不进行路难，陆有摧车舟有澜。我闻此语长太息， 
岂有神明欺正直。尔居大道谁南北，姿矫神言假神力。 
假神力兮神未悟，行道之人不得度。我欲见神诛尔巫， 
岂是因巫假神祜。尔巫，尔巫，尔独不闻乎。与其媚于奥， 
不若媚于灶。使我倾心事尔巫，吾宁驱车守吾道。 
尔巫尔巫且相保，吾民自有丘之祷。斋



   卷420_4 【庙之神】元稹 

我马烦兮释我车，神之庙兮山之阿。予一拜而一祝， 
祝予心之无涯。涕汍澜而零落，神寂默而无哗。神兮神兮， 
奈神之寂默而不言何。复再拜而再祝，鼓吾腹兮歌吾歌。 
歌曰：今耶，古耶，有耶，无耶。福不自神耶， 
神不福人耶。巫尔惑耶，稔而诛耶。谒不得耶， 
终不可谒耶。返吾驾而遵吾道，庙之木兮山之花。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十一 
 
   
　 
　

　
 　



   卷421_1 【村花晚（庚寅）】元稹 

三春已暮桃李伤，棠梨花白蔓菁黄。村中女儿争摘将， 
插刺头鬓相夸张。田翁蚕老迷臭香，晒暴gqgQ熏衣裳。 
非无后秀与孤芳，奈尔千株万顷之茫茫。 
天公此意何可量，长教尔辈时节长。主



   卷421_2 【紫踯躅】元稹 

紫踯躅，灭紫拢裙倚山腹。文君新寡乍归来， 
羞怨春风不能哭。我从相识便相怜，但是花丛不回目。 
去年春别湘水头，今年夏见青山曲。迢迢远在青山上， 
山高水阔难容足。愿为朝日早相暾，愿作轻风暗相触。 
乐踯躅，我向通州尔幽独。可怜今夜宿青山， 
何年却向青山宿。山花渐暗月渐明，月照空山满山绿。 
山空月午夜无人，何处知我颜如玉。主



   卷421_3 【山枇杷】元稹 

山枇杷，花似牡丹殷泼血。往年乘传过青山， 
正值山花好时节。压枝凝艳已全开，映叶香苞才半裂。 
紧搏红袖欲支颐，慢解绛囊初破结。金线丛飘繁蕊乱， 
珊瑚朵重纤茎折。因风旋落裙片飞，带日斜看目精热。 
亚水依岩半倾侧，笼云隐雾多愁绝。绿珠语尽身欲投， 
汉武眼穿神渐灭。秾姿秀色人皆爱，怨媚羞容我偏别。 
说向闲人人不听，曾向乐天时一说。昨来谷口先相问， 
及到山前已消歇。左降通州十日迟，又与幽花一年别。 
山枇杷，尔托深山何太拙。天高万里看不精， 
帝在九重声不彻。园中杏树良人醉，陌上柳枝年少折。 
因尔幽芳喻昔贤，磻谿冷坐权门咽。主



   卷421_4 【树上乌（癸卯）】元稹 

树上乌，洲中有树巢若铺。百巢一树知几乌， 
一乌不下三四雏，雏又生雏知几雏。老乌未死雏已乌， 
散向人间何处无。攫麑啄卵方可食，男女群强最多力。 
灵蛇万古唯一珠，岂可抨弹千万亿。 
吾不会天教尔辈多子孙，告诉天公天不言。古



   卷421_5 【琵琶歌（寄管儿，兼诲铁山。此后并新题乐府）】元稹 

琵琶宫调八十一，旋宫三调弹不出。玄宗偏许贺怀智， 
段师此艺还相匹。自后流传指拨衰，昆仑善才徒尔为。 
澒声少得似雷吼，缠弦不敢弹羊皮。人间奇事会相续， 
但有卞和无有玉。段师弟子数十人，李家管儿称上足。 
管儿不作供奉儿，抛在东都双鬓丝。逢人便请送杯盏， 
著尽工夫人不知。李家兄弟皆爱酒，我是酒徒为密友。 
著作曾邀连夜宿，中碾春溪华新绿。平明船载管儿行， 
尽日听弹无限曲。曲名无限知者鲜，霓裳羽衣偏宛转。 
凉州大遍最豪嘈，六幺散序多笼撚。我闻此曲深赏奇， 
赏著奇处惊管儿。管儿为我双泪垂，自弹此曲长自悲。 
泪垂捍拨朱弦湿，冰泉呜咽流莺涩。因兹弹作雨霖铃， 
风雨萧条鬼神泣。一弹既罢又一弹，珠幢夜静风珊珊。 
低回慢弄关山思，坐对燕然秋月寒。月寒一声深殿磬， 
骤弹曲破音繁并。百万金铃旋玉盘，醉客满船皆暂醒。 
自兹听后六七年，管儿在洛我朝天。游想慈恩杏园里， 
梦寐仁风花树前。去年御史留东台，公私蹙促颜不开。 
今春制狱正撩乱，昼夜推囚心似灰。暂辍归时寻著作， 
著作南园花坼萼。胭脂耀眼桃正红，雪片满溪梅已落。 
是夕青春值三五，花枝向月云含吐。著作施樽命管儿， 
管儿久别今方睹。管儿还为弹六幺，六幺依旧声迢迢。 
猿鸣雪岫来三峡，鹤唳晴空闻九霄。逡巡弹得六幺彻， 
霜刀破竹无残节。幽关鸦轧胡雁悲，断弦砉騞层冰裂。 
我为含凄叹奇绝，许作长歌始终说。艺奇思寡尘事多， 
许来寒暑又经过。如今左降在闲处，始为管儿歌此歌。 
歌此歌，寄管儿。管儿管儿忧尔衰，尔衰之后继者谁。 
继之无乃在铁山，铁山已近曹穆间。性灵甚好功犹浅， 
急处未得臻幽闲。努力铁山勤学取，莫遣后来无所祖。古



   卷421_6 【小胡笳引（桂府王推官出蜀匠雷氏金徽琴请姜宣弹）】元稹 

雷氏金徽琴，王君宝重轻千金。三峡流中将得来， 
明窗拂席幽匣开。朱弦宛转盘凤足，骤击数声风雨回。 
哀笳慢指董家本，姜生得之妙思忖。泛徽胡雁咽萧萧， 
绕指辘轳圆衮衮。吞恨缄情乍轻激，故国关山心历历。 
潺湲疑是雁鸊鹈，砉騞如闻发鸣镝。流宫变徵渐幽咽， 
别鹤欲飞猿欲绝。秋霜满树叶辞风，寒雏坠地乌啼血。 
哀弦已罢春恨长，恨长何恨怀我乡。我乡安在长城窟， 
闻君虏奏心飘忽。何时窄袖短貂裘，胭脂山下弯明月。斋



   卷421_7 【去杭州（送王师范）】元稹 

房杜王魏之子孙，虽及百代为清门。骏骨凤毛真可贵， 
冈头泽底促足论。去年江上识君面，爱君风貌情已敦。 
与君言语见君性，灵府坦荡消尘烦。自兹心洽迹亦洽， 
居常并榻游并轩。柳阴覆岸郑监水，李花压树韦公园。 
每出新诗共联缀，闲因醉舞相牵援。时寻沙尾枫林夕， 
夜摘兰丛衣露繁。今君别我欲何去，自言远结迢迢婚。 
简书五府已再至，波涛万里酬一言。为君再拜赠君语， 
愿君静听君勿喧。君名师范欲何范，君之烈祖遗范存。 
永宁昔在抡鉴表，沙汰沉浊澄浚源。君今取友由取士， 
得不别白清与浑。昔公事主尽忠谠，虽及死谏誓不谖。 
今君佐藩如佐主，得不陈露酬所恩。昔公为善日不足， 
假寐待旦朝至尊。今君三十朝未与，得不寸晷倍玙璠。 
昔公令子尚贵主，公执舅礼妇执笲。返拜之仪自此绝， 
关雎之化皎不昏。君今远娉奉明祀，得不齐励亲蘋蘩。 
斯言皆为书佩带，然后别袂乃可扪。别袂可扪不可解， 
解袂开帆凄别魂。魂摇江树鸟飞没，帆挂樯竿鸟尾翻。 
翻风驾浪拍何处，直指杭州由上元。上元萧寺基址在， 
杭州潮水霜雪屯。潮户迎潮击潮鼓，潮平潮退有潮痕。 
得得为题罗刹石，古来非独伍员冤。斋



   卷421_8 【南家桃】元稹 

南家桃树深红色，日照露光看不得。树小花狂风易吹， 
一夜风吹满墙北。离人自有经时别，眼前落花心叹息。 
更待明年花满枝，一年迢递空相忆。斋



   卷421_9 【志坚师】元稹 

嵩山老僧披破衲，七十八年三十腊。灵武朝天辽海征， 
宇宙曾行三四匝。初因怏怏薙却头，便绕嵩山寂师塔。 
淮西未返半年前，已见淮西阵云合。斋



   卷421_10 【答子蒙】元稹 

报卢君，门外雪纷纷。纷纷门外雪，城中鼓声绝。 
强梁御史人觑步，安得夜开沽酒户。古



   卷421_11 【辛夷花（问韩员外）】元稹 

问君辛夷花，君言已斑驳。不畏辛夷不烂开， 
顾我筋骸官束缚。缚遣推囚名御史，狼藉囚徒满田地。 
明日不推缘国忌，依前不得花前醉。韩员外家好辛夷， 
开时乞取三两枝。折枝为赠君莫惜，纵君不折风亦吹。斋



   卷421_12 【厅前柏】元稹 

厅前柏，知君曾对罗希奭。我本癫狂耽酒人， 
何事与君为对敌。为对敌，洛阳城中花赤白。花赤白， 
囚渐多，花之赤白奈尔何。斋



   卷421_13 【夜别筵】元稹 

夜长酒阑灯花长，灯花落地复落床。似我别泪三四行， 
滴君满坐之衣裳。与君别后泪痕在，年年著衣心莫改。古



   卷421_14 【三泉驿】元稹 

三泉驿内逢上巳，新叶趋尘花落地。劝君满盏君莫辞， 
别后无人共君醉。洛阳城中无限人，贵人自贵贫自贫。知



   卷421_15 【何满子歌（张湖南座为唐有态作）】元稹 

何满能歌能宛转，天宝年中世称罕。婴刑系在囹圄间， 
水调哀音歌愤懑。梨园弟子奏玄宗，一唱承恩羁网缓。 
便将何满为曲名，御谱亲题乐府纂。鱼家入内本领绝， 
叶氏有年声气短。自外徒烦记得词，点拍才成已夸诞。 
我来湖外拜君侯，正值灰飞仲春琯。广宴江亭为我开， 
红妆逼坐花枝暖。此时有态蹋华筵，未吐芳词貌夷坦。 
翠蛾转盼摇雀钗，碧袖歌垂翻鹤卵。定面凝眸一声发， 
云停尘下何劳算。迢迢击磬远玲玲，一一贯珠匀款款。 
犯羽含商移调态，留情度意抛弦管。湘妃宝瑟水上来， 
秦女玉箫空外满。缠绵叠破最殷勤，整顿衣裳颇闲散。 
冰含远溜咽还通，莺泥晚花啼渐懒。敛黛吞声若自冤， 
郑袖见捐西子浣。阴山鸣雁晓断行，巫峡哀猿夜呼伴。 
古者诸侯飨外宾，鹿鸣三奏陈圭瓒。何如有态一曲终， 
牙筹记令红螺碗。主



   卷421_16 【通州丁溪馆夜别李景信三首】元稹 

月濛濛兮山掩掩，束束别魂眉敛敛。蠡盏覆时天欲明， 
碧幌青灯风滟滟。泪消语尽还暂眠，唯梦千山万山险。斋

水环环兮山簇簇，啼鸟声声妇人哭。离床别脸睡还开， 
灯灺暗飘珠蔌蔌。山深虎横馆无门，夜集巴儿扣空木。知

雨潇潇兮鹃咽咽，倾冠倒枕灯临灭。倦僮呼唤应复眠， 
啼鸡拍翅三声绝。握手相看其奈何，奈何其奈天明别。斋



   卷421_17 【酬郑从事四年九月宴望海亭，次用旧韵】元稹 

海亭树木何茏葱，寒光透坼秋玲珑。湖山四面争气色， 
旷望不与人间同。一拳墺伏东武小，两山斗构秦望雄。 
嵌空古墓失文种，突兀怪石疑防风。舟船骈比有宗侣， 
水云滃泱无始终。雪花布遍稻陇白，日脚插入秋波红。 
兴馀望剧酒四坐，歌声舞艳烟霞中。酒酣从事歌送我， 
歌云此乐难再逢。良时年少犹健羡，使君况是头白翁。 
我闻此曲深叹息，唧唧不异秋草虫。忆年十五学构厦， 
有意盖覆天下穷。安知四十虚富贵，朱紫束缚心志空。 
妆梳伎女上楼榭，止欲欢乐微茫躬。虽无趣尚慕贤圣， 
幸有心目知西东。欲将滑甘柔藏府，已被郁噎冲喉咙。 
君今劝我酒太醉，醉语不复能冲融。劝君莫学虚富贵， 
不是贤人难变通。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十二 
 
   
　 
　

　
 　



   卷422_1 【梦游春七十韵】元稹 

昔岁梦游春，梦游何所遇。梦入深洞中，果遂平生趣。 
清泠浅漫流，画舫兰篙渡。过尽万株桃，盘旋竹林路。 
长廊抱小楼，门牖相回互。楼下杂花丛，丛边绕鸳鹭。 
池光漾霞影，晓日初明煦。未敢上阶行，频移曲池步。 
乌龙不作声，碧玉曾相慕。渐到帘幕间，裴回意犹惧。 
闲窥东西閤，奇玩参差布。隔子碧油糊，驼钩紫金镀。 
逡巡日渐高，影响人将寤。鹦鹉饥乱鸣，娇娃睡犹怒。 
帘开侍儿起，见我遥相谕。铺设绣红茵，施张钿妆具。 
潜褰翡翠帷，瞥见珊瑚树。不辨花貌人，空惊香若雾。 
身回夜合偏，态敛晨霞聚。睡脸桃破风，汗妆莲委露。 
丛梳百叶髻，金蹙重台屦。纰软钿头裙，玲珑合欢袴。 
鲜妍脂粉薄，暗淡衣裳故。最似红牡丹，雨来春欲暮。 
梦魂良易惊，灵境难久寓。夜夜望天河，无由重沿溯。 
结念心所期，返如禅顿悟。觉来八九年，不向花回顾。 
杂合两京春，喧阗众禽护。我到看花时，但作怀仙句。 
浮生转经历，道性尤坚固。近作梦仙诗，亦知劳肺腑。 
一梦何足云，良时事婚娶。当年二纪初，嘉节三星度。 
朝蕣玉佩迎，高松女萝附。韦门正全盛，出入多欢裕。 
甲第涨清池，鸣驺引朱辂。广榭舞萎蕤，长筵宾杂厝。 
青春讵几日，华实潜幽蠹。秋月照潘郎，空山怀谢傅。 
红楼嗟坏壁，金谷迷荒戍。石压破阑干，门摧旧梐枑。 
虽云觉梦殊，同是终难驻。悰绪竟何如，棼丝不成絇。 
卓女白头吟，阿娇金屋赋。重璧盛姬台，青冢明妃墓。 
尽委穷尘骨，皆随流波注。幸有古如今，何劳缣比素。 
况余当盛时，早岁谐如务。诏册冠贤良，谏垣陈好恶。 
三十再登朝，一登还一仆。宠荣非不早，邅回亦云屡。 
直气在膏肓，氛氲日沉痼。不言意不快，快意言多忤。 
忤诚人所贼，性亦天之付。乍可沉为香，不能浮作瓠。 
诚为坚所守，未为明所措。事事身已经，营营计何误。 
美玉琢文珪，良金填武库。徒谓自坚贞，安知受砻铸。 
长丝羁野马，密网罗阴兔。物外各迢迢，谁能远相锢。 
时来既若飞，祸速当如骛。曩意自未精，此行何所诉。 
努力去江陵，笑言谁与晤。江花纵可怜，奈非心所慕。 
石竹逞奸黠，蔓青夸亩数。一种薄地生，浅深何足妒。 
荷叶水上生，团团水中住。泻水置叶中，君看不相污。知



   卷422_2 【桐花落】元稹 

莎草遍桐阴，桐花满莎落。盖覆相团圆，可怜无厚薄。 
昔岁幽院中，深堂下帘幕。同在后门前，因论花好恶。 
君夸沉檀样，云是指撝作。暗澹灭紫花，句连蹙金萼。 
都绣六七枝，斗成双孔雀。尾上稠叠花，又将金解络。 
我爱看不已，君烦睡先著。我作绣桐诗，系君裙带著。 
别来苦修道，此意都萧索。今日竟相牵，思量偶然错。主



   卷422_3 【梦昔时】元稹 

闲窗结幽梦，此梦谁人知。夜半初得处，天明临去时。 
山川已久隔，云雨两无期。何事来相感，又成新别离。斋



   卷422_4 【恨妆成】元稹 

晓日穿隙明，开帷理妆点。傅粉贵重重，施朱怜冉冉。 
柔鬟背额垂，丛鬓随钗敛。凝翠晕蛾眉，轻红拂花脸。 
满头行小梳，当面施圆靥。最恨落花时，妆成独披掩。斋



   卷422_5 【古决绝词】元稹 

乍可为天上牵牛织女星，不愿为庭前红槿枝。 
七月七日一相见，相见故心终不移。那能朝开暮飞去， 
一任东西南北吹。分不两相守，恨不两相思。对面且如此， 
背面当可知。春风撩乱伯劳语，况是此时抛去时。 
握手苦相问，竟不言后期。君情既决绝，妾意已参差。 
借如死生别，安得长苦悲。古

噫春冰之将泮，何予怀之独结。有美一人，于焉旷绝。 
一日不见，比一日于三年，况三年之旷别。 
水得风兮小而已波，笋在苞兮高不见节。矧桃李之当春， 
竞众人而攀折。我自顾悠悠而若云， 
又安能保君皑皑之如雪。感破镜之分明，睹泪痕之馀血。 
幸他人之既不我先，又安能使他人之终不我夺。已焉哉， 
织女别黄姑。一年一度暂相见，彼此隔河何事无。知

夜夜相抱眠，幽怀尚沉结。那堪一年事，长遣一宵说。 
但感久相思，何暇暂相悦。虹桥薄夜成，龙驾侵晨列。 
生憎野鹤性迟回，死恨天鸡识时节。曙色渐曈曈， 
华星欲明灭。一去又一年，一年何可时彻。有此迢递期， 
不如死生别。天公隔是妒相怜，何不便教相决绝。古



   卷422_6 【樱桃花】元稹 

樱桃花，一枝两枝千万朵。花砖曾立摘花人， 
窣破罗裙红似火。知



   卷422_7 【曹十九舞绿钿】元稹 

急管清弄频，舞衣才揽结。含情独摇手，双袖参差列。 
騕褭柳牵丝，炫转风回雪。凝眄娇不移，往往度繁节。主



   卷422_8 【闺晚】元稹 

红裙委砖阶，玉爪kO朱橘。素臆光如砑，明瞳艳凝溢。 
调弦不成曲，学书徒弄笔。夜色侵洞房，春烟透帘出。斋



   卷422_9 【晓将别】元稹 

风露晓凄凄，月下西墙西。行人帐中起，思妇枕前啼。 
屑屑命僮御，晨装俨已齐。将去复携手，日高方解携。古



   卷422_10 【蔷薇架（清水驿）】元稹 

五色阶前架，一张笼上被。殷红稠叠花，半绿鲜明地。 
风蔓罗裙带，露英莲脸泪。多逢走马郎，可惜帘边思。知



   卷422_11 【月暗】元稹 

月暗灯残面墙泣，罗缨斗重知啼湿。真珠帘断蝙蝠飞， 
燕子巢空萤火入。深殿门重夜漏严，柔□□□□年急。 
君王掌上容一人，更有轻身何处立。知



   卷422_12 【新秋】元稹 

旦暮已凄凉，离人远思忙。夏衣临晓薄，秋影入檐长。 
前事风随扇，归心燕在梁。殷勤寄牛女，河汉正相望。主



   卷422_13 【赠双文】元稹 

艳极翻含怨，怜多转自娇。有时还暂笑，闲坐爱无憀。 
晓月行看堕，春酥见欲消。何因肯垂手，不敢望回腰。斋



   卷422_14 【春别】元稹 

幽芳本未阑，君去蕙花残。河汉秋期远，关山世路难。 
云屏留粉絮，风幌引香兰。肠断回文锦，春深独自看。古



   卷422_15 【和乐天示杨琼】元稹 

我在江陵少年日，知有杨琼初唤出。腰身瘦小歌圆紧， 
依约年应十六七。去年十月过苏州，琼来拜问郎不识。 
青衫玉貌何处去，安得红旗遮头白。我语杨琼琼莫语， 
汝虽笑我我笑汝。汝今无复小腰身，不似江陵时好女。 
杨琼为我歌送酒，尔忆江陵县中否。江陵王令骨为灰， 
车来嫁作尚书妇。卢戡及第严涧在，其馀死者十八九。 
我今贺尔亦自多，尔得老成余白首。古



   卷422_16 【鱼中素】元稹 

重叠鱼中素，幽缄手自开。斜红馀泪迹，知著脸边来。主



   卷422_17 【代九九】元稹 

昔年桃李月，颜色共花宜。回脸莲初破，低蛾柳并垂。 
望山多倚树，弄水爱临池。远被登楼识，潜因倒影窥。 
隔林徒想像，上砌转逶迤。谩掷庭中果，虚攀墙外枝。 
强持文玉佩，求结麝香缡。阿母怜金重，亲兄要马骑。 
把将娇小女，嫁与冶游儿。自隐勤勤索，相要事事随。 
每常同坐卧，不省暂参差。才学羞兼妒，何言宠便移。 
青春来易皎，白日誓先亏。僻性嗔来见，邪行醉后知。 
别床铺枕席，当面指瑕疵。妾貌应犹在，君情遽若斯。 
的成终世恨，焉用此宵为。鸾镜灯前扑，鸳衾手下隳。 
参商半夜起，琴瑟一声离。努力新丛艳，狂风次第吹。斋



   卷422_18 【卢十九子蒙吟卢七员外洛川怀古六韵，命余和】元稹 

闻道卢明府，闲行咏洛神。浪圆疑靥笑，波斗忆眉颦。 
蹀躞桥头马，空濛水上尘。草芽犹犯雪，冰岸欲消春。 
寓目终无限，通辞未有因。子蒙将此曲，吟似独眠人。斋



   卷422_19 【刘、阮妻二首】元稹 

仙洞千年一度闲，等闲偷入又偷回。
桃花飞尽东风起，何处消沉去不来。

芙蓉脂肉绿云鬟，罨画楼台青黛山。
千树桃花万年药，不知何事忆人间。



   卷422_20 【桃花】元稹 

桃花浅深处，似匀深浅妆。春风助肠断，吹落白衣裳。主



   卷422_21 【暮秋】元稹 

看著墙西日又沉，步廊回合戟门深。
栖乌满树声声绝，小玉上床铺夜衾。



   卷422_22 【压墙花】元稹 

野性大都迷里巷，爱将高树记人家。
春来偏认平阳宅，为见墙头拂面花。



   卷422_23 【舞腰】元稹 

裙裾旋旋手迢迢，不趁音声自趁娇。
未必诸郎知曲误，一时偷眼为回腰。



   卷422_24 【白衣裳二首】元稹 

雨湿轻尘隔院香，玉人初著白衣裳。
半含惆怅闲看绣，一朵梨花压象床。

藕丝衫子柳花裙，空著沈香慢火熏。
闲倚屏风笑周昉，枉抛心力画朝云。



   卷422_25 【忆事】元稹 

夜深闲到戟门边，却绕行廊又独眠。
明月满庭池水渌，桐花垂在翠帘前。



   卷422_26 【寄旧诗与薛涛，因成长句】元稹 

诗篇调态人皆有，细腻风光我独知。月夜咏花怜暗澹， 
雨朝题柳为欹垂。长教碧玉藏深处，总向红笺写自随。 
老大不能收拾得，与君闲似好男儿。斋



   卷422_27 【友封体】元稹 

雨送浮凉夏簟清，小楼腰褥怕单轻。微风暗度香囊转， 
胧月斜穿隔子明。桦烛焰高黄耳吠，柳堤风静紫骝声。 
频频闻动中门锁，桃叶知嗔未敢迎。斋



   卷422_28 【看花】元稹 

努力少年求好官，好花须是少年看。
君看老大逢花树，未折一枝心已阑。



   卷422_29 【斑竹（得之湘流）】元稹 

一枝斑竹渡湘沅，万里行人感别魂。
知是娥皇庙前物，远随风雨送啼痕。



   卷422_30 【筝】元稹 

莫愁私地爱王昌，夜夜筝声怨隔墙。火凤有凰求不得， 
春莺无伴啭空长。急挥舞破催飞燕，慢逐歌词弄小娘。 
死恨相如新索妇，枉将心力为他狂。斋



   卷422_31 【春晓】元稹 

半欲天明半未明，醉闻花气睡闻莺。
gd儿撼起钟声动，二十年前晓寺情。



   卷422_32 【所思二首（一作刘禹锡诗，题作有所嗟）】元稹 

庾亮楼中初见时，武昌春柳似腰肢。
相逢相失还如梦，为雨为云今不知。

鄂渚濛濛烟雨微，女郎魂逐暮云归。
只应长在汉阳渡，化作鸳鸯一只飞。



   卷422_33 【莺莺诗（一作离思诗之首篇）】元稹 

殷红浅碧旧衣裳，取次梳头暗淡妆。夜合带烟笼晓日， 
牡丹经雨泣残阳。低迷隐笑原非笑，散漫清香不似香。 
频动横波嗔阿母，等闲教见小儿郎。主



   卷422_34 【离思五首（一本并前首作六首）】元稹 

自爱残妆晓镜中，环钗谩篸绿丝丛。
须臾日射燕脂颊，一朵红苏旋欲融。

山泉散漫绕阶流，万树桃花映小楼。
闲读道书慵未起，水晶帘下看梳头。

红罗著压逐时新，吉了花纱嫩麹尘。
第一莫嫌材地弱，些些纰缦最宜人。

曾经沧海难为水，除却巫山不是云。
取次花丛懒回顾，半缘修道半缘君。

寻常百种花齐发，偏摘梨花与白人。
今日江头两三树，可怜和叶度残春。



   卷422_35 【杂忆五首】元稹 

今年寒食月无光，夜色才侵已上床。
忆得双文通内里，玉栊深处暗闻香。

花笼微月竹笼烟，百尺丝绳拂地悬。
忆得双文人静后，潜教桃叶送秋千。

寒轻夜浅绕回廊，不辨花丛暗辨香。
忆得双文胧月下，小楼前后捉迷藏。

山榴似火叶相兼，亚拂砖阶半拂檐。
忆得双文独披掩，满头花草倚新帘。

春冰消尽碧波湖，漾影残霞似有无。
忆得双文衫子薄，钿头云映褪红酥。



   卷422_36 【有所教】元稹 

莫画长眉画短眉，斜红伤竖莫伤垂。
人人总解争时势，都大须看各自宜。



   卷422_37 【襄阳为卢窦纪事（第五首一作马戴诗襄阳席上呈于司空）】元稹 

帝下真符召玉真，偶逢游女暂相亲。
素书三卷留为赠，从向人间说向人。

风弄花枝月照阶，醉和春睡倚香怀。
依稀似觉双环动，潜被萧郎卸玉钗。

莺声撩乱曙灯残，暗觅金钗动晓寒。
犹带春酲懒相送，樱桃花下隔帘看。

琉璃波面月笼烟，暂逐萧郎走上天。
今日归时最肠断，回江还是夜来船。

花枝临水复临堤，闲照江流亦照泥。
千万春风好抬举，夜来曾有凤凰栖。



   卷422_38 【会真诗三十韵】元稹 

微月透帘栊，萤光度碧空。遥天初缥缈，低树渐葱茏。 
龙吹过庭竹，鸾歌拂井桐。罗绡垂薄雾，环佩响轻风。 
绛节随金母，云心捧玉童。更深人悄悄，晨会雨濛濛。 
珠莹光文履，花明隐绣栊。宝钗行彩凤，罗帔掩丹虹。 
言自瑶华浦，将朝碧帝宫。因游李城北，偶向宋家东。 
戏调初微拒，柔情已暗通。低鬟蝉影动，回步玉尘蒙。 
转面流花雪，登床抱绮丛。鸳鸯交颈舞，翡翠合欢笼。 
眉黛羞频聚，朱唇暖更融。气清兰蕊馥，肤润玉肌丰。 
无力慵移腕，多娇爱敛躬。汗光珠点点，发乱绿松松。 
方喜千年会，俄闻五夜穷。留连时有限，缱绻意难终。 
慢脸含愁态，芳词誓素衷。赠环明运合，留结表心同。 
啼粉流清镜，残灯绕暗虫。华光犹冉冉，旭日渐曈曈。 
警乘还归洛，吹箫亦上嵩。衣香犹染麝，枕腻尚残红。 
幂幂临塘草，飘飘思渚蓬。素琴鸣怨鹤，清汉望归鸿。 
海阔诚难度，天高不易冲。行云无处所，萧史在楼中。主



   卷422_39 【古艳诗二首】元稹 

春来频到宋家东，垂袖开怀待好风。
莺藏柳暗无人语，惟有墙花满树红。

深院无人草树光，娇莺不语趁阴藏。
等闲弄水浮花片，流出门前赚阮郎。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十三 
 
   
　 
　

　
 　



   卷423_1 【奉和浙西大夫李德裕述梦四十韵大夫本题言…次本韵】元稹 

闻有池塘什，还因梦寐遭。攀禾工类蔡，咏豆敏过曹。 
庄蝶玄言秘，罗禽藻思高。戈矛排笔阵，貔虎让文韬。 
彩缋鸾凰颈，权奇骥騄髦。神枢千里应，华衮一言褒。 
李广留飞箭，王祥得佩刀。传乘司隶马，继染翰林毫。 
辨颖□超脱，词锋岂足櫜。金刚锥透玉，镔铁剑吹毛。 
顾我曾陪附，思君正郁陶。近酬新乐录，仍寄续离骚。 
阿阁偏随凤，方壶共跨鳌。借骑银杏叶，横赐锦垂萄。 
冰井分珍果，金瓶贮御醪。独辞珠有戒，廉取玉非叨。 
麦纸侵红点，兰灯焰碧高。代予言不易，承圣旨偏劳。 
绕月同栖鹊，惊风比夜獒。吏传开锁契，神撼引铃绦。 
渥泽深难报，危心过自操。犯颜诚恳恳，腾口惧忉忉。 
佩宠虽緺绶，安贫尚葛袍。宾亲多谢绝，延荐必英豪。 
分阻杯盘会，闲随寺观遨。祇园一林杏，仙洞万株桃。 
澥海沧波减，昆明劫火熬。未陪登鹤驾，已讣堕乌号。 
痛泪过江浪，冤声出海涛。尚看恩诏湿，已梦寿宫牢。 
再造承天宝，新持济巨篙。犹怜弊簪履，重委旧旌旄。 
北望心弥苦，西回首屡搔。九霄难就日，两浙仅容舠。 
暮竹寒窗影，衰杨古郡濠。鱼虾集橘市，鹤鹳起亭皋。 
朽刃休冲斗，良弓枉在弢。早弯摧虎兕，便铸垦蓬蒿。 
渔艇宜孤棹，楼船称万艘。量材分用处，终不学滔滔。知



   卷423_2 【自述（一作王建宫词）】元稹 

延英引对碧衣郎，江砚宣毫各别床。
天子下帘亲考试，宫人手里过茶汤。



   卷423_3 【春分投简阳明洞天作】元稹 

中分春一半，今日半春徂。老惜光阴甚，慵牵兴绪孤。 
偶成投秘简，聊得泛平湖。郡邑移仙界，山川展画图。 
旌旗遮屿浦，士女满闉闍。似木吴儿劲，如花越女姝。 
牛侬惊力直，蚕妾笑睢盱。怪我携章甫，嘲人托鹧鸪。 
闾阎随地胜，风俗与华殊。跣足沿流妇，丫头避役奴。 
雕题虽少有，鸡卜尚多巫。乡味尤珍蛤，家神爱事乌。 
舟船通海峤，田种绕城隅。栉比千艘合，袈裟万顷铺。 
亥茶阗小市，渔父隔深芦。日脚斜穿浪，云根远曳蒲。 
凝风花气度，新雨草芽苏。粉坏梅辞萼，红含杏缀珠。 
薅馀秧渐长，烧后葑犹枯。绿綟高悬柳，青钱密辫榆。 
驯鸥眠浅濑，惊雉迸平芜。水静王馀见，山空谢豹呼。 
燕狂捎蛱蝶，螟挂集蒲卢。浅碧鹤新卵，深黄鹅嫩雏。 
村扉以白板，寺壁耀赪糊。禹庙才离郭，陈庄恰半途。 
石帆何峭峣，龙瑞本萦纡。穴为探符坼，潭因失箭刳。 
堤形弯熨斗，峰势踊香炉。幢盖迎三洞，烟霞贮一壶。 
桃枝蟠复直，桑树亚还扶。鳖解称从事，松堪作大夫。 
荣光飘殿阁，虚籁合笙竽。庭狎仙翁鹿，池游县令凫。 
君心除健羡，扣寂入虚无。冈蹋翻星纪，章飞动帝枢。 
东皇提白日，北斗下玄都。骑吏裙皆紫，科车幰尽朱。 
地侯鞭社伯，海若跨天吴。雾喷雷公怒，烟扬灶鬼趋。 
投壶怜玉女，噀饭笑麻姑。果实经千岁，衣裳重六铢。 
琼杯传素液，金匕进雕胡。掌里承来露，柈中钓得鲈。 
菌生悲局促，柯烂觉须臾。稊米休言圣，醯鸡益伏愚。 
鼓鼙催暝色，簪组缚微躯。遂别真徒侣，还来世路衢。 
题诗叹城郭，挥手谢妻孥。幸有桃源近，全家肯去无。知



   卷423_4 【春游】元稹 

酒户年年减，山行渐渐难。欲终心懒慢，转恐兴阑散。 
镜水波犹冷，稽峰雪尚残。不能辜物色，乍可怯春寒。 
远目伤千里，新年思万端。无人知此意，闲凭小栏干。知



   卷423_5 【除夜酬乐天】元稹 

引傩绥旆乱毵毵，戏罢人归思不堪。虚涨火尘龟浦北， 
无由阿伞凤城南。休官期限元同约，除夜情怀老共谙。 
莫道明朝始添岁，今年春在岁前三。知



   卷423_6 【酬乐天初冬早寒见寄】元稹 

乍起衣犹冷，微吟帽半欹。霜凝南屋瓦，鸡唱后园枝。 
洛水碧云晓，吴宫黄叶时。两传千里意，书札不如诗。主



   卷423_7 【酬白乐天杏花园】元稹 

刘郎不用闲惆怅，且作花间共醉人。
算得贞元旧朝士，几人同见太和春。



   卷423_8 【过东都别乐天二首】元稹 

君应怪我留连久，我欲与君辞别难。
白头徒侣渐稀少，明日恐君无此欢。

自识君来三度别，这回白尽老髭须。
恋君不去君须会，知得后回相见无。



   卷423_9 【逢白公】元稹 

远路事无限，相逢唯一言。月色照荣辱，长安千万门。斋



   卷423_10 【酬白太傅】元稹 

太空秋色凉，独鸟下微阳。三径池塘静，六街车马忙。 
渐能高酒户，始是入诗狂。官冷且无事，追陪慎莫忘。古



   卷423_11 【和严给事闻唐昌观玉蕊花下有游仙】元稹 

弄玉潜过玉树时，不教青鸟出花枝。
的应未有诸人觉，只是严郎不得知。



   卷423_12 【赠毛仙翁】元稹 

仙驾初从蓬海来，相逢又说向天台。一言亲授希微诀， 
三夕同倾沆瀣杯。此日临风飘羽卫，他年嘉约指盐梅。 
花前挥手迢遥去，目断霓旌不可陪。主



   卷423_13 【八月十四日夜玩月】元稹 

犹欠一宵轮未满，紫霞红衬碧云端。
谁能唤得姮娥下，引向堂前子细看。



   卷423_14 【寒食夜】元稹 

红染桃花雪压梨，玲珑鸡子斗赢时。
今年不是明寒食，暗地秋千别有期。



   卷423_15 【三月三十日程氏馆饯杜十四归京】元稹 

江春今日尽，程馆祖筵开。我正南冠絷，君寻北路回。 
谋身诚太拙，从宦苦无媒。处困方明命，遭时不在才。 
逾年长倚玉，连夜共衔杯。涸溜沾濡沫，馀光照死灰。 
行看鸿欲翥，敢惮酒相催。拍逐飞觥绝，香随舞袖来。 
消梨抛五遍，娑葛fg三台。已许尊前倒，临风泪莫颓。古



   卷423_16 【酬张秘书因寄马赠诗】元稹 

丞相功高厌武名，牵将战马寄儒生。四蹄荀距藏虽尽， 
六尺须头见尚惊。减粟偷儿憎未饱，骑驴诗客骂先行。 
劝君还却司空著，莫遣衙参傍子城。古



   卷423_17 【戏酬副使中丞见示四韵】元稹 

莫恨暂櫜鞬，交游几个全。眼明相见日，肺病欲秋天。 
五马虚盈枥，双蛾浪满船。可怜俱老大，无处用闲钱。知



   卷423_18 【赠柔之】元稹 

穷冬到乡国，正岁别京华。自恨风尘眼，常看远地花。 
碧幢还照曜，红粉莫咨嗟。嫁得浮云婿，相随即是家。主



   卷423_19 【修龟山鱼池示众僧】元稹 

劝尔诸僧好护持，不须垂钓引青丝。
云山莫厌看经坐，便是浮生得道时。



   卷423_20 【寄赠薛涛】元稹 

锦江滑腻蛾眉秀，幻出文君与薛涛。言语巧偷鹦鹉舌， 
文章分得凤凰毛。纷纷辞客多停笔，个个公卿欲梦刀。 
别后相思隔烟水，菖蒲花发五云高。古



   卷423_21 【赠刘采春】元稹 

新妆巧样画双蛾，谩里常州透额罗。正面偷匀光滑笏， 
缓行轻踏破纹波。言辞雅措风流足，举止低回秀媚多。 
更有恼人肠断处，选词能唱望夫歌。古



   卷423_22 【醉题东武】元稹 

役役行人事，纷纷碎簿书。功夫两衙尽，留滞七年馀。 
病痛梅天发，亲情海岸疏。因循未归得，不是忆鲈鱼。知



   卷423_23 【崔徽歌】元稹 

崔徽本不是娼家，教歌按舞娼家长。使君知有不自由， 
坐在头时立在掌。有客有客名丘夏，善写仪容得恣把。 
为徽持此谢敬中，以死报郎为□□。知



   卷423_24 【一字至七字诗·茶】元稹 

茶，香叶，嫩芽。慕诗客，爱僧家。碾雕白玉， 
罗织红纱。铫煎黄蕊色，碗转麹尘花。夜后邀陪明月， 
晨前命对朝霞。洗尽古今人不倦，将知醉后岂堪夸。知



   卷423_25 【句】元稹 

儿歌杨柳叶，妾拂石榴花。（见《纪事》）斋

松门待制应全远，药树监搜可得知。（《文昌杂录》 
云：唐宣政殿为正衙，殿庭东西有四松，松下待制官 
立班之地，旧图犹存。殿门外有药树，监察御史监搜 
之位在焉。唐制：百官入宫殿门，必搜，监察所掌也。 
至太和元年，监搜始停）主

髻鬟峨峨高一尺，门前立地看春风。（《李娃行》， 
见许彦周《诗话》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十四 
 
   
　 
　

　
 　



   卷424_1 【贺雨】白居易 

皇帝嗣宝历，元和三年冬。自冬及春暮，不雨旱爞爞。 
上心念下民，惧岁成灾凶。遂下罪己诏，殷勤告万邦。 
帝曰予一人，继天承祖宗。忧勤不遑宁，夙夜心忡忡。 
元年诛刘辟，一举靖巴邛。二年戮李锜，不战安江东。 
顾惟眇眇德，遽有巍巍功。或者天降沴，无乃儆予躬。 
上思答天戒，下思致时邕。莫如率其身，慈和与俭恭。 
乃命罢进献，乃命赈饥穷。宥死降五刑，责己宽三农。 
宫女出宣徽，厩马减飞龙。庶政靡不举，皆出自宸衷。 
奔腾道路人，伛偻田野翁。欢呼相告报，感泣涕沾胸。 
顺人人心悦，先天天意从。诏下才七日，和气生冲融。 
凝为油油云，散作习习风。昼夜三日雨，凄凄复濛濛。 
万心春熙熙，百谷青芃芃。人变愁为喜，岁易俭为丰。 
乃知王者心，忧乐与众同。皇天与后土，所感无不通。 
冠珮何锵锵，将相及王公。蹈舞呼万岁，列贺明庭中。 
小臣诚愚陋，职忝金銮宫。稽首再三拜，一言献天聪。 
君以明为圣，臣以直为忠。敢贺有其始，亦愿有其终。主



   卷424_2 【读张籍古乐府】白居易 

张君何为者，业文三十春。尤工乐府诗，举代少其伦。 
为诗意如何，六义互铺陈。风雅比兴外，未尝著空文。 
读君学仙诗，可讽放佚君。读君董公诗，可诲贪暴臣。 
读君商女诗，可感悍妇仁。读君勤齐诗，可劝薄夫敦。 
上可裨教化，舒之济万民。下可理情性，卷之善一身。 
始从青衿岁，迨此白发新。日夜秉笔吟，心苦力亦勤。 
时无采诗官，委弃如泥尘。恐君百岁后，灭没人不闻。 
愿藏中秘书，百代不湮沦。愿播内乐府，时得闻至尊。 
言者志之苗，行者文之根。所以读君诗，亦知君为人。 
如何欲五十，官小身贱贫。病眼街西住，无人行到门。斋



   卷424_3 【哭孔戡】白居易 

洛阳谁不死，戡死闻长安。我是知戡者，闻之涕泫然。 
戡佐山东军，非义不可干。拂衣向西来，其道直如弦。 
从事得如此，人人以为难。人言明明代，合置在朝端。 
或望居谏司，有事戡必言。或望居宪府，有邪戡必弹。 
惜哉两不谐，没齿为闲官。竟不得一日，謇謇立君前。 
形骸随众人，敛葬北邙山。平生刚肠内，直气归其间。 
贤者为生民，生死悬在天。谓天不爱人，胡为生其贤。 
谓天果爱民，胡为夺其年。茫茫元化中，谁执如此权。主



   卷424_4 【凶宅】白居易 

长安多大宅，列在街西东。往往朱门内，房廊相对空。 
枭鸣松桂树，狐藏兰菊丛。苍苔黄叶地，日暮多旋风。 
前主为将相，得罪窜巴庸。后主为公卿，寝疾殁其中。 
连延四五主，殃祸继相锺。自从十年来，不利主人翁。 
风雨坏檐隙，蛇鼠穿墙墉。人疑不敢买，日毁土木功。 
嗟嗟俗人心，甚矣其愚蒙。但恐灾将至，不思祸所从。 
我今题此诗，欲悟迷者胸。凡为大官人，年禄多高崇。 
权重持难久，位高势易穷。骄者物之盈，老者数之终。 
四者如寇盗，日夜来相攻。假使居吉土，孰能保其躬。 
因小以明大，借家可喻邦。周秦宅殽函，其宅非不同。 
一兴八百年，一死望夷宫。寄语家与国，人凶非宅凶。主



   卷424_5 【梦仙】白居易 

人有梦仙者，梦身升上清。坐乘一白鹤，前引双红旌。 
羽衣忽飘飘，玉鸾俄铮铮。半空直下视，人世尘冥冥。 
渐失乡国处，才分山水形。东海一片白，列岳五点青。 
须臾群仙来，相引朝玉京。安期羡门辈，列侍如公卿。 
仰谒玉皇帝，稽首前致诚。帝言汝仙才，努力勿自轻。 
却后十五年，期汝不死庭。再拜受斯言，既寤喜且惊。 
秘之不敢泄，誓志居岩扃。恩爱舍骨肉，饮食断膻腥。 
朝餐云母散，夜吸沆瀣精。空山三十载，日望辎輧迎。 
前期过已久，鸾鹤无来声。齿发日衰白，耳目减聪明。 
一朝同物化，身与粪壤并。神仙信有之，俗力非可营。 
苟无金骨相，不列丹台名。徒传辟谷法，虚受烧丹经。 
只自取勤苦，百年终不成。悲哉梦仙人，一梦误一生。知



   卷424_6 【观刈麦（时为盩厔县尉）】白居易 

田家少闲月，五月人倍忙。夜来南风起，小麦覆陇黄。 
妇姑荷簟食，童稚携壶浆。相随饷田去，丁壮在南冈。 
足蒸暑土气，背灼炎天光。力尽不知热，但惜夏日长。 
复有贫妇人，抱子在其傍。右手秉遗穗，左臂悬敝筐。 
听其相顾言，闻者为悲伤。家田输税尽，拾此充饥肠。 
今我何功德，曾不事农桑。吏禄三百石，岁晏有馀粮。 
念此私自愧，尽日不能忘。知



   卷424_7 【题海图屏风（元和己丑年作）】白居易 

海水无风时，波涛安悠悠。鳞介无小大，遂性各沉浮。 
突兀海底鳌，首冠三神丘。钓网不能制，其来非一秋。 
或者不量力，谓兹鳌可求。赑屃牵不动，纶绝沉其钩。 
一鳌既顿颔，诸鳌齐掉头。白涛与黑浪，呼吸绕咽喉。 
喷风激飞廉，鼓波怒阳侯。鲸鲵得其便，张口欲吞舟。 
万里无活鳞，百川多倒流。遂使江汉水，朝宗意亦休。 
苍然屏风上，此画良有由。知



   卷424_8 【羸骏】白居易 

骅骝失其主，羸饿无人牧。向风嘶一声，莽苍黄河曲。 
蹋冰水畔立，卧雪冢间宿。岁暮田野空，寒草不满腹。 
岂无市骏者，尽是凡人目。相马失于瘦，遂遗千里足。 
村中何扰扰，有吏征刍粟。输彼军厩中，化作驽骀肉。古



   卷424_9 【废琴】白居易 

丝桐合为琴，中有太古声。古声澹无味，不称今人情。 
玉徽光彩灭，朱弦尘土生。废弃来已久，遗音尚泠泠。 
不辞为君弹，纵弹人不听。何物使之然，羌笛与秦筝。古



   卷424_10 【李都尉古剑】白居易 

古剑寒黯黯，铸来几千秋。白光纳日月，紫气排斗牛。 
有客借一观，爱之不敢求。湛然玉匣中，秋水澄不流。 
至宝有本性，精刚无与俦。可使寸寸折，不能绕指柔。 
愿快直士心，将断佞臣头。不愿报小怨，夜半刺私仇。 
劝君慎所用，无作神兵羞。主



   卷424_11 【云居寺孤桐】白居易 

一株青玉立，千叶绿云委。亭亭五丈馀，高意犹未已。 
山僧年九十，清净老不死。自云手种时，一颗青桐子。 
直从萌芽拔，高自毫末始。四面无附枝，中心有通理。 
寄言立身者，孤直当如此。知



   卷424_12 【京兆府新栽莲（时为盩厔县尉趋府作）】白居易 

污沟贮浊水，水上叶田田。我来一长叹，知是东溪莲。 
下有青泥污，馨香无复全。上有红尘扑，颜色不得鲜。 
物性犹如此，人事亦宜然。托根非其所，不如遭弃捐。 
昔在溪中日，花叶媚清涟。今来不得地，憔悴府门前。古



   卷424_13 【月夜登阁避暑】白居易 

旱久炎气盛，中人若燔烧。清风隐何处，草树不动摇。 
何以避暑气，无如出尘嚣。行行都门外，佛阁正岧峣。 
清凉近高生，烦热委静销。开襟当轩坐，意泰神飘飘。 
回看归路傍，禾黍尽枯焦。独善诚有计，将何救旱苗。斋



   卷424_14 【初授拾遗】白居易 

奉诏登左掖，束带参朝议。何言初命卑，且脱风尘吏。 
杜甫陈子昂，才名括天地。当时非不遇，尚无过斯位。 
况余蹇薄者，宠至不自意。惊近白日光，惭非青云器。 
天子方从谏，朝廷无忌讳。岂不思匪躬，适遇时无事。 
受命已旬月，饱食随班次。谏纸忽盈箱，对之终自愧。知



   卷424_15 【赠元稹】白居易 

自我从宦游，七年在长安。所得惟元君，乃知定交难。 
岂无山上苗，径寸无岁寒。岂无要津水，咫尺有波澜。 
之子异于是，久处誓不谖。无波古井水，有节秋竹竿。 
一为同心友，三及芳岁阑。花下鞍马游，雪中杯酒欢。 
衡门相逢迎，不具带与冠。春风日高睡，秋月夜深看。 
不为同登科，不为同署官。所合在方寸，心源无异端。主



   卷424_16 【哭刘敦质】白居易 

小树两株柏，新土三尺坟。苍苍白露草，此地哭刘君。 
哭君岂无辞，辞云君子人。如何天不吊，穷悴至终身。 
愚者多贵寿，贤者独贱迍。龙亢彼无悔，蠖屈此不伸。 
哭罢持此辞，吾将诘羲文。知



   卷424_17 【答友问】白居易 

大圭廉不割，利剑用不缺。当其斩马时，良玉不如铁。 
置铁在洪炉，铁消易如雪。良玉同其中，三日烧不热。 
君疑才与德，咏此知优劣。知



   卷424_18 【杂兴三首】白居易 

楚王多内宠，倾国选嫔妃。又爱从禽乐，驰骋每相随。 
锦鞲臂花隼，罗袂控金羁。遂习宫中女，皆如马上儿。 
色禽合为荒，刑政两已衰。云梦春仍猎，章华夜不归。 
东风二月天，春雁正离离。美人挟银镝，一发叠双飞。 
飞鸿惊断行，敛翅避蛾眉。君王顾之笑，弓箭生光辉。 
回眸语君曰，昔闻庄王时。有一愚夫人，其名曰樊姬。 
不有此游乐，三载断鲜肥。知

越国政初荒，越天旱不已。风日燥水田，水涸尘飞起。 
国中新下令，官渠禁流水。流水不入田，壅入王宫里。 
馀波养鱼鸟，倒影浮楼雉。澹滟九折池，萦回十馀里。 
四月芰荷发，越王日游嬉。左右好风来，香动芙蓉蕊。 
但爱芙蓉香，又种芙蓉子。不念阊门外，千里稻苗死。古

吴王心日侈，服玩尽奇瑰。身卧翠羽帐，手持红玉杯。 
冠垂明月珠，带束通天犀。行动自矜顾，数步一裴回。 
小人知所好，怀宝四方来。奸邪得藉手，从此倖门开。 
古称国之宝，谷米与贤才。今看君王眼，视之如尘灰。 
伍员谏已死，浮尸去不回。姑苏台下草，麋鹿暗生麑。斋



   卷424_19 【宿紫阁山北村】白居易 

晨游紫阁峰，暮宿山下村。村老见余喜，为余开一尊。 
举杯未及饮，暴卒来入门。紫衣挟刀斧，草草十馀人。 
夺我席上酒，掣我盘中飧。主人退后立，敛手反如宾。 
中庭有奇树，种来三十春。主人惜不得，持斧断其根。 
口称采造家，身属神策军。主人慎勿语，中尉正承恩。知



   卷424_20 【读汉书】白居易 

禾黍与稂莠，雨来同日滋。桃李与荆棘，霜降同夜萎。 
草木既区别，荣枯那等夷。茫茫天地意，无乃太无私。 
小人与君子，用置各有宜。奈何西汉末，忠邪并信之。 
不然尽信忠，早绝邪臣窥。不然尽信邪，早使忠臣知。 
优游两不断，盛业日已衰。痛矣萧京辈，终令陷祸机。 
每读元成纪，愤愤令人悲。寄言为国者，不得学天时。 
寄言为臣者，可以鉴于斯。知



   卷424_21 【赠樊著作】白居易 

阳城为谏议，以正事其君。其手如屈轶，举必指佞臣。 
卒使不仁者，不得秉国钧。元稹为御史，以直立其身。 
其心如肺石，动必达穷民。东川八十家，冤愤一言伸。 
刘辟肆乱心，杀人正纷纷。其嫂曰庾氏，弃绝不为亲。 
从史萌逆节，隐心潜负恩。其佐曰孔戡，舍去不为宾。 
凡此士与女，其道天下闻。常恐国史上，但记凤与麟。 
贤者不为名，名彰教乃敦。每惜若人辈，身死名亦沦。 
君为著作郎，职废志空存。虽有良史才，直笔无所申。 
何不自著书，实录彼善人。编为一家言，以备史阙文。斋



   卷424_22 【蜀路石妇】白居易 

道傍一石妇，无记复无铭。传是此乡女，为妇孝且贞。 
十五嫁邑人，十六夫征行。夫行二十载，妇独守孤茕。 
其夫有父母，老病不安宁。其妇执妇道，一一如礼经。 
晨昏问起居，恭顺发心诚。药饵自调节，膳羞必甘馨。 
夫行竟不归，妇德转光明。后人高其节，刻石像妇形。 
俨然整衣巾，若立在闺庭。似见舅姑礼，如闻环珮声。 
至今为妇者，见此孝心生。不比山头石，空有望夫名。斋



   卷424_23 【折剑头】白居易 

拾得折剑头，不知折之由。一握青蛇尾，数寸碧峰头。 
疑是斩鲸鲵，不然刺蛟虬。缺落泥土中，委弃无人收。 
我有鄙介性，好刚不好柔。勿轻直折剑，犹胜曲全钩。斋



   卷424_24 【登乐游园望】白居易 

独上乐游园，四望天日曛。东北何霭霭，宫阙入烟云。 
爱此高处立，忽如遗垢氛。耳目暂清旷，怀抱郁不伸。 
下视十二街，绿树间红尘。车马徒满眼，不见心所亲。 
孔生死洛阳，元九谪荆门。可怜南北路，高盖者何人。主



   卷424_25 【酬元九对新栽竹有怀见寄】白居易 

昔我十年前，与君始相识。曾将秋竹竿，比君孤且直。 
中心一以合，外事纷无极。共保秋竹心，风霜侵不得。 
始嫌梧桐树，秋至先改色。不爱杨柳枝，春来软无力。 
怜君别我后，见竹长相忆。长欲在眼前，故栽庭户侧。 
分首今何处，君南我在北。吟我赠君诗，对之心恻恻。古



   卷424_26 【感鹤】白居易 

鹤有不群者，飞飞在野田。饥不啄腐鼠，渴不饮盗泉。 
贞姿自耿介，杂鸟何翩翾。同游不同志，如此十馀年。 
一兴嗜欲念，遂为矰缴牵。委质小池内，争食群鸡前。 
不惟怀稻粱，兼亦竞腥膻。不惟恋主人，兼亦狎乌鸢。 
物心不可知，天性有时迁。一饱尚如此，况乘大夫轩。主



   卷424_27 【春雪】白居易 

元和岁在卯，六年春二月。月晦寒食天，天阴夜飞雪。 
连宵复竟日，浩浩殊未歇。大似落鹅毛，密如飘玉屑。 
寒销春茫苍，气变风凛冽。上林草尽没，曲江水复结。 
红乾杏花死，绿冻杨枝折。所怜物性伤，非惜年芳绝。 
上天有时令，四序平分别。寒燠苟反常，物生皆夭阏。 
我观圣人意，鲁史有其说。或记水不冰，或书霜不杀。 
上将儆政教，下以防灾孽。兹雪今如何，信美非时节。主



   卷424_28 【高仆射】白居易 

富贵人所爱，圣人去其泰。所以致仕年，著在礼经内。 
玄元亦有训，知止则不殆。二疏独能行，遗迹东门外。 
清风久销歇，迨此向千载。斯人古亦稀，何况今之代。 
遑遑名利客，白首千百辈。惟有高仆射，七十悬车盖。 
我年虽未老，岁月亦云迈。预恐耄及时，贪荣不能退。 
中心私自儆，何以为我戒。故作仆射诗，书之于大带。斋



   卷424_29 【白牡丹（和钱学士作）】白居易 

城中看花客，旦暮走营营。素华人不顾，亦占牡丹名。 
闭在深寺中，车马无来声。唯有钱学士，尽日绕丛行。 
怜此皓然质，无人自芳馨。众嫌我独赏，移植在中庭。 
留景夜不暝，迎光曙先明。对之心亦静，虚白相向生。 
唐昌玉蕊花，攀玩众所争。折来比颜色，一种如瑶琼。 
彼因稀见贵，此以多为轻。始知无正色，爱恶随人情。 
岂惟花独尔，理与人事并。君看入时者，紫艳与红英。斋



   卷424_30 【赠内】白居易 

生为同室亲，死为同穴尘。他人尚相勉，而况我与君。 
黔娄固穷士，妻贤忘其贫。冀缺一农夫，妻敬俨如宾。 
陶潜不营生，翟氏自爨薪。梁鸿不肯仕，孟光甘布裙。 
君虽不读书，此事耳亦闻。至此千载后，传是何如人。 
人生未死间，不能忘其身。所须者衣食，不过饱与温。 
蔬食足充饥，何必膏粱珍。缯絮足御寒，何必锦绣文。 
君家有贻训，清白遗子孙。我亦贞苦士，与君新结婚。 
庶保贫与素，偕老同欣欣。主



   卷424_31 【寄唐生】白居易 

贾谊哭时事，阮籍哭路岐。唐生今亦哭，异代同其悲。 
唐生者何人，五十寒且饥。不悲口无食，不悲身无衣。 
所悲忠与义，悲甚则哭之。太尉击贼日，尚书叱盗时。 
大夫死凶寇，谏议谪蛮夷。每见如此事，声发涕辄随。 
往往闻其风，俗士犹或非。怜君头半白，其志竟不衰。 
我亦君之徒，郁郁何所为。不能发声哭，转作乐府诗。 
篇篇无空文，句句必尽规。功高虞人箴，痛甚骚人辞。 
非求宫律高，不务文字奇。惟歌生民病，愿得天子知。 
未得天子知，甘受时人嗤。药良气味苦，琴澹音声稀。 
不惧权豪怒，亦任亲朋讥。人竟无奈何，呼作狂男儿。 
每逢群盗息，或遇云雾披。但自高声歌，庶几天听卑。 
歌哭虽异名，所感则同归。寄君三十章，与君为哭词。知



   卷424_32 【伤唐衢二首】白居易 

自我心存道，外物少能逼。常排伤心事，不为长叹息。 
忽闻唐衢死，不觉动颜色。悲端从东来，触我心恻恻。 
伊昔未相知，偶游滑台侧。同宿李翱家，一言如旧识。 
酒酣出送我，风雪黄河北。日西并马头，语别至昏黑。 
君归向东郑，我来游上国。交心不交面，从此重相忆。 
怜君儒家子，不得诗书力。五十著青衫，试官无禄食。 
遗文仅千首，六义无差忒。散在京洛间，何人为收拾。知

忆昨元和初，忝备谏官位。是时兵革后，生民正憔悴。 
但伤民病痛，不识时忌讳。遂作秦中吟，一吟悲一事。 
贵人皆怪怒，闲人亦非訾。天高未及闻，荆棘生满地。 
惟有唐衢见，知我平生志。一读兴叹嗟，再吟垂涕泗。 
因和三十韵，手题远缄寄。致吾陈杜间，赏爱非常意。 
此人无复见，此诗犹可贵。今日开箧看，蠹鱼损文字。 
不知何处葬，欲问先歔欷。终去哭坟前，还君一掬泪。主



   卷424_33 【问友】白居易 

种兰不种艾，兰生艾亦生。根荄相交长，茎叶相附荣。 
香茎与臭叶，日夜俱长大。锄艾恐伤兰，溉兰恐滋艾。 
兰亦未能溉，艾亦未能除。沉吟意不决，问君合何如。主



   卷424_34 【悲哉行】白居易 

悲哉为儒者，力学不知疲。读书眼欲暗，秉笔手生胝。 
十上方一第，成名常苦迟。纵有宦达者，两鬓已成丝。 
可怜少壮日，适在穷贱时。丈夫老且病，焉用富贵为。 
沉沉朱门宅，中有乳臭儿。状貌如妇人，光明膏粱肌。 
手不把书卷，身不擐戎衣。二十袭封爵，门承勋戚资。 
春来日日出，服御何轻肥。朝从博徒饮，暮有倡楼期。 
平封还酒债，堆金选蛾眉。声色狗马外，其馀一无知。 
山苗与涧松，地势随高卑。古来无奈何，非君独伤悲。知



   卷424_35 【紫藤】白居易 

藤花紫蒙茸，藤叶青扶疏。谁谓好颜色，而为害有馀。 
下如蛇屈盘，上若绳萦纡。可怜中间树，束缚成枯株。 
柔蔓不自胜，袅袅挂空虚。岂知缠树木，千夫力不如。 
先柔后为害，有似谀佞徒。附著君权势，君迷不肯诛。 
又如妖妇人，绸缪蛊其夫。奇邪坏人室，夫惑不能除。 
寄言邦与家，所慎在其初。毫末不早辨，滋蔓信难图。 
愿以藤为戒，铭之于座隅。知



   卷424_36 【放鹰】白居易 

十月鹰出笼，草枯雉兔肥。下鞲随指顾，百掷无一遗。 
鹰翅疾如风，鹰爪利如锥。本为鸟所设，今为人所资。 
孰能使之然，有术甚易知。取其向背性，制在饥饱时。 
不可使长饱，不可使长饥。饥则力不足，饱则背人飞。 
乘饥纵搏击，未饱须絷维。所以爪翅功，而人坐收之。 
圣明驭英雄，其术亦如斯。鄙语不可弃，吾闻诸猎师。主



   卷424_37 【慈乌夜啼】白居易 

慈乌失其母，哑哑吐哀音。昼夜不飞去，经年守故林。 
夜夜夜半啼，闻者为沾襟。声中如告诉，未尽反哺心。 
百鸟岂无母，尔独哀怨深。应是母慈重，使尔悲不任。 
昔有吴起者，母殁丧不临。嗟哉斯徒辈，其心不如禽。 
慈乌复慈乌，鸟中之曾参。古



   卷424_38 【燕诗示刘叟】白居易 

梁上有双燕，翩翩雄与雌。衔泥两椽间，一巢生四儿。 
四儿日夜长，索食声孜孜。青虫不易捕，黄口无饱期。 
觜爪虽欲敝，心力不知疲。须臾十来往，犹恐巢中饥。 
辛勤三十日，母瘦雏渐肥。喃喃教言语，一一刷毛衣。 
一旦羽翼成，引上庭树枝。举翅不回顾，随风四散飞。 
雌雄空中鸣，声尽呼不归。却入空巢里，啁啾终夜悲。 
燕燕尔勿悲，尔当返自思。思尔为雏日，高飞背母时。 
当时父母念，今日尔应知。斋



   卷424_39 【采地黄者】白居易 

麦死春不雨，禾损秋早霜。岁晏无口食，田中采地黄。 
采之将何用，持以易餱粮。凌晨荷锄去，薄暮不盈筐。 
携来朱门家，卖与白面郎。与君啖肥马，可使照地光。 
愿易马残粟，救此苦饥肠。主



   卷424_40 【初入太行路】白居易 

天冷日不光，太行峰苍莽。尝闻此中险，今我方独往。 
马蹄冻且滑，羊肠不可上。若比世路难，犹自平于掌。斋



   卷424_41 【邓鲂、张彻落第】白居易 

古琴无俗韵，奏罢无人听。寒松无妖花，枝下无人行。 
春风十二街，轩骑不暂停。奔车看牡丹，走马听秦筝。 
众目悦芳艳，松独守其贞。众耳喜郑卫，琴亦不改声。 
怀哉二夫子，念此无自轻。主



   卷424_42 【送王处士】白居易 

王门岂无酒，侯门岂无肉。主人贵且骄，待客礼不足。 
望尘而拜者，朝夕走碌碌。王生独拂衣，遐举如云鹄。 
宁归白云外，饮水卧空谷。不能随众人，敛手低眉目。 
扣门与我别，酤酒留君宿。好去采薇人，终南山正绿。知



   卷424_43 【村居苦寒】白居易 

八年十二月，五日雪纷纷。竹柏皆冻死，况彼无衣民。 
回观村闾间，十室八九贫。北风利如剑，布絮不蔽身。 
唯烧蒿棘火，愁坐夜待晨。乃知大寒岁，农者尤苦辛。 
顾我当此日，草堂深掩门。褐裘覆紖被，坐卧有馀温。 
幸免饥冻苦，又无垄亩勤。念彼深可愧，自问是何人。斋



   卷424_44 【纳粟】白居易 

有吏夜叩门，高声催纳粟。家人不待晓，场上张灯烛。 
扬簸净如珠，一车三十斛。犹忧纳不中，鞭责及僮仆。 
昔余谬从事，内愧才不足。连授四命官，坐尸十年禄。 
常闻古人语，损益周必复。今日谅甘心，还他太仓谷。主



   卷424_45 【薛中丞】白居易 

百人无一直，百直无一遇。借问遇者谁，正人行得路。 
中丞薛存诚，守直心甚固。皇明烛如日，再使秉王度。 
奸豪与佞巧，非不憎且惧。直道渐光明，邪谋难盖覆。 
每因匪躬节，知有匡时具。张为坠网纲，倚作颓檐柱。 
悠哉上天意，报施纷回互。自古已冥茫，从今尤不谕。 
岂与小人意，昏然同好恶。不然君子人，何反如朝露。 
裴相昨已夭，薛君今又去。以我惜贤心，五年如旦暮。 
况闻善人命，长短系运数。今我一涕零，岂为中丞故。知



   卷424_46 【秋池二首】白居易 

前池秋始半，卉物多摧坏。欲暮槿先萎，未霜荷已败。 
默然有所感，可以从兹诫。本不种松筠，早凋何足怪。主

凿池贮秋水，中有蘋与芰。天旱水暗消，塌然委空地。 
有似泛泛者，附离权与贵。一旦恩势移，相随共憔悴。古



   卷424_47 【夏旱】白居易 

太阴不离毕，太岁仍在午。旱日与炎风，枯焦我田亩。 
金石欲销铄，况兹禾与黍。嗷嗷万族中，唯农最辛苦。 
悯然望岁者，出门何所睹。但见棘与茨，罗生遍场圃。 
恶苗承沴气，欣然得其所。感此因问天，可能长不雨。斋



   卷424_48 【谕友】白居易 

昨夜霜一降，杀君庭中槐。干叶不待黄，索索飞下来。 
怜君感节物，晨起步前阶。临风蹋叶立，半日颜色哀。 
西望长安城，歌钟十二街。何人不欢乐，君独心悠哉。 
白日头上走，朱颜镜中颓。平生青云心，销化成死灰。 
我今赠一言，胜饮酒千杯。其言虽甚鄙，可破悒悒怀。 
朱门有勋贵，陋巷有颜回。穷通各问命，不系才不才。 
推此自豁豁，不必待安排。斋



   卷424_49 【丘中有一士二首（命首句为题）】白居易 

丘中有一士，不知其姓名。面色不忧苦，血气常和平。 
每选隙地居，不蹋要路行。举动无尤悔，物莫与之争。 
藜藿不充肠，布褐不蔽形。终岁守穷饿，而无嗟叹声。 
岂是爱贫贱，深知时俗情。勿矜罗弋巧，鸾鹤在冥冥。主

丘中有一士，守道岁月深。行披带索衣，坐拍无弦琴。 
不饮浊泉水，不息曲木阴。所逢苟非义，粪土千黄金。 
乡人化其风，熏如兰在林。智愚与强弱，不忍相欺侵。 
我欲访其人，将行复沉吟。何必见其面，但在学其心。主



   卷424_50 【新制布裘】白居易 

桂布白似雪，吴绵软于云。布重绵且厚，为裘有馀温。 
朝拥坐至暮，夜覆眠达晨。谁知严冬月，支体暖如春。 
中夕忽有念，抚裘起逡巡。丈夫贵兼济，岂独善一身。 
安得万里裘，盖裹周四垠。稳暖皆如我，天下无寒人。知



   卷424_51 【杏园中枣树】白居易 

人言百果中，唯枣凡且鄙。皮皴似龟手，叶小如鼠耳。 
胡为不自知，生花此园里。岂宜遇攀玩，幸免遭伤毁。 
二月曲江头，杂英红旖旎。枣亦在其间，如嫫对西子。 
东风不择木，吹喣长未已。眼看欲合抱，得尽生生理。 
寄言游春客，乞君一回视。君爱绕指柔，从君怜柳杞。 
君求悦目艳，不敢争桃李。君若作大车，轮轴材须此。主



   卷424_52 【虾蟆（和张十六）】白居易 

嘉鱼荐宗庙，灵龟贡邦家。应龙能致雨，润我百谷芽。 
蠢蠢水族中，无用者虾蟆。形秽肌肉腥，出没于泥沙。 
六月七月交，时雨正滂沱。虾蟆得其志，快乐无以加。 
地既蕃其生，使之族类多。天又与其声，得以相喧哗。 
岂惟玉池上，污君清冷波。可独瑶瑟前，乱君鹿鸣歌。 
常恐飞上天，跳跃随姮娥。往往蚀明月，遣君无奈何。斋



   卷424_53 【寄隐者】白居易 

卖药向都城，行憩青门树。道逢驰驿者，色有非常惧。 
亲族走相送，欲别不敢住。私怪问道旁，何人复何故。 
云是右丞相，当国握枢务。禄厚食万钱，恩深日三顾。 
昨日延英对，今日崖州去。由来君臣间，宠辱在朝暮。 
青青东郊草，中有归山路。归去卧云人，谋身计非误。知



   卷424_54 【放鱼（自此后诗，到江州作）】白居易 

晓日提竹篮，家僮买春蔬。青青芹蕨下，叠卧双白鱼。 
无声但呀呀，以气相喣濡。倾篮写地上，拨剌长尺馀。 
岂唯刀机忧，坐见蝼蚁图。脱泉虽已久，得水犹可苏。 
放之小池中，且用救干枯。水小池窄狭，动尾触四隅。 
一时幸苟活，久远将何如。怜其不得所，移放于南湖。 
南湖连西江，好去勿踟蹰。施恩即望报，吾非斯人徒。 
不须泥沙底，辛苦觅明珠。知



   卷424_55 【文柏床】白居易 

陵上有老柏，柯叶寒苍苍。朝为风烟树，暮为宴寝床。 
以其多奇文，宜升君子堂。刮削露节目，拂拭生辉光。 
玄斑状狸首，素质如截肪。虽充悦目玩，终乏周身防。 
华彩诚可爱，生理苦已伤。方知自残者，为有好文章。古



   卷424_56 【浔阳三题·庐山桂】白居易 

偃蹇月中桂，结根依青天。天风绕月起，吹子下人间。 
飘零委何处，乃落匡庐山。生为石上桂，叶如翦碧鲜。 
枝干日长大，根荄日牢坚。不归天上月，空老山中年。 
庐山去咸阳，道里三四千。无人为移植，得入上林园。 
不及红花树，长栽温室前。主



   卷424_57 【浔阳三题·湓浦竹】白居易 

浔阳十月天，天气仍温燠。有霜不杀草，有风不落木。 
玄冥气力薄，草木冬犹绿。谁肯湓浦头，回眼看修竹。 
其有顾盼者，持刀斩且束。剖劈青琅玕，家家盖墙屋。 
吾闻汾晋间，竹少重如玉。胡为取轻贱，生此西江曲。知



   卷424_58 【浔阳三题·东林寺白莲】白居易 

东林北塘水，湛湛见底清。中生白芙蓉，菡萏三百茎。 
白日发光彩，清飙散芳馨。泄香银囊破，泻露玉盘倾。 
我惭尘垢眼，见此琼瑶英。乃知红莲花，虚得清净名。 
夏萼敷未歇，秋房结才成。夜深众僧寝，独起绕池行。 
欲收一颗子，寄向长安城。但恐出山去，人间种不生。斋



   卷424_59 【大水】白居易 

浔阳郊郭间，大水岁一至。闾阎半飘荡，城堞多倾坠。 
苍茫生海色，渺漫连空翠。风卷白波翻，日煎红浪沸。 
工商彻屋去，牛马登山避。况当率税时，颇害农桑事。 
独有佣舟子，鼓枻生意气。不知万人灾，自觅锥刀利。 
吾无奈尔何，尔非久得志。九月霜降后，水涸为平地。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十五 
 
   
　 
　

　
 　



   卷425_1 【续古诗十首】白居易 

戚戚复戚戚，送君远行役。行役非中原，海外黄沙碛。 
伶俜独居妾，迢递长征客。君望功名归，妾忧生死隔。 
谁家无夫妇，何人不离坼。所恨薄命身，嫁迟别日迫。 
妾身有存殁，妾心无改易。生作闺中妇，死作山头石。斋

掩泪别乡里，飘飖将远行。茫茫绿野中，春尽孤客情。 
驱马上丘陇，高低路不平。风吹棠梨花，啼鸟时一声。 
古墓何代人，不知姓与名。化作路傍土，年年春草生。 
感彼忽自悟，今我何营营。斋

朝采山上薇，暮采山上薇。岁晏薇亦尽，饥来何所为。 
坐饮白石水，手把青松枝。击节独长歌，其声清且悲。 
枥马非不肥，所苦常絷维。豢豕非不饱，所忧竟为牺。 
行行歌此曲，以慰常苦饥。斋

雨露长纤草，山苗高入云。风雪折劲木，涧松摧为薪。 
风摧此何意，雨长彼何因。百丈涧底死，寸茎山上春。 
可怜苦节士，感此涕盈巾。古

窈窕双鬟女，容德俱如玉。昼居不逾阈，夜行常秉烛。 
气如含露兰，心如贯霜竹。宜当备嫔御，胡为守幽独。 
无媒不得选，年忽过三六。岁暮望汉宫，谁在黄金屋。 
邯郸进倡女，能唱黄花曲。一曲称君心，恩荣连九族。古

栖栖远方士，读书三十年。业成无知己，徒步来入关。 
长安多王侯，英俊竞攀援。幸随众宾末，得厕门馆间。 
东阁有旨酒，中堂有管弦。何为向隅客，对此不开颜。 
富贵无是非，主人终日欢。贫贱多悔尤，客子中夜叹。 
归去复归去，故乡贫亦安。斋

凉风飘嘉树，日夜减芳华。下有感秋妇，攀条苦悲嗟。 
我本幽闲女，结发事豪家。豪家多婢仆，门内颇骄奢。 
良人近封侯，出入鸣玉珂。自从富贵来，恩薄谗言多。 
冢妇独守礼，群妾互奇邪。但信言有玷，不察心无瑕。 
容光未销歇，欢爱忽蹉跎。何意掌上玉，化为眼中砂。 
盈盈一尺水，浩浩千丈河。勿言小大异，随分有风波。 
闺房犹复尔，邦国当如何。古

心亦无所迫，身亦无所拘。何为肠中气，郁郁不得舒。 
不舒良有以，同心久离居。五年不见面，三年不得书。 
念此令人老，抱膝坐长吁。岂无盈尊酒，非君谁与娱。知

揽衣出门行，游观绕林渠。澹澹春水暖，东风生绿蒲。 
上有和鸣雁，下有掉尾鱼。飞沉一何乐，鳞羽各有徒。 
而我方独处，不与之子俱。顾彼自伤己，禽鱼之不如。 
出游欲遣忧，孰知忧有馀。知

春旦日初出，曈曈耀晨辉。草木照未远，浮云已蔽之。 
天地黯以晦，当午如昏时。虽有东南风，力微不能吹。 
中园何所有，满地青青葵。阳光委云上，倾心欲何依。主



   卷425_2 【秦中吟十首·议婚（一作贫家女）】白居易 

天下无正声，悦耳即为娱。人间无正色，悦目即为姝。 
颜色非相远，贫富则有殊。贫为时所弃，富为时所趋。 
红楼富家女，金缕绣罗襦。见人不敛手，娇痴二八初。 
母兄未开口，已嫁不须臾。绿窗贫家女，寂寞二十馀。 
荆钗不直钱，衣上无真珠。几回人欲聘，临日又踟蹰。 
主人会良媒，置酒满玉壶。四座且勿饮，听我歌两途。 
富家女易嫁，嫁早轻其夫。贫家女难嫁，嫁晚孝于姑。 
闻君欲娶妇，娶妇意何如。知



   卷425_3 【秦中吟十首·重赋（一作无名税）】白居易 

厚地植桑麻，所要济生民。生民理布帛，所求活一身。 
身外充征赋，上以奉君亲。国家定两税，本意在爱人。 
厥初防其淫，明敕内外臣。税外加一物，皆以枉法论。 
奈何岁月久，贪吏得因循。浚我以求宠，敛索无冬春。 
织绢未成匹，缲丝未盈斤。里胥迫我纳，不许暂逡巡。 
岁暮天地闭，阴风生破村。夜深烟火尽，霰雪白纷纷。 
幼者形不蔽，老者体无温。悲喘与寒气，并入鼻中辛。 
昨日输残税，因窥官库门。缯帛如山积，丝絮如云屯。 
号为羡馀物，随月献至尊。夺我身上暖，买尔眼前恩。 
进入琼林库，岁久化为尘。主



   卷425_4 【秦中吟十首·伤宅（一作伤大宅）】白居易 

谁家起甲第，朱门大道边。丰屋中栉比，高墙外回环。 
累累六七堂，栋宇相连延。一堂费百万，郁郁起青烟。 
洞房温且清，寒暑不能干。高堂虚且迥，坐卧见南山。 
绕廊紫藤架，夹砌红药栏。攀枝摘樱桃，带花移牡丹。 
主人此中坐，十载为大官。厨有臭败肉，库有贯朽钱。 
谁能将我语，问尔骨肉间。岂无穷贱者，忍不救饥寒。 
如何奉一身，直欲保千年。不见马家宅，今作奉诚园。主



   卷425_5 【秦中吟十首·伤友（又云伤苦节士。一作胶漆契）】白居易 

陋巷孤寒士，出门苦恓恓。虽云志气高，岂免颜色低。 
平生同门友，通籍在金闺。曩者胶漆契，迩来云雨睽。 
正逢下朝归，轩骑五门西。是时天久阴，三日雨凄凄。 
蹇驴避路立，肥马当风嘶。回头忘相识，占道上沙堤。 
昔年洛阳社，贫贱相提携。今日长安道，对面隔云泥。 
近日多如此，非君独惨凄。死生不变者，唯闻任与黎。斋



   卷425_6 【秦中吟十首·不致仕（一作合致仕）】白居易 

七十而致仕，礼法有明文。何乃贪荣者，斯言如不闻。 
可怜八九十，齿堕双眸昏。朝露贪名利，夕阳忧子孙。 
挂冠顾翠緌，悬车惜朱轮。金章腰不胜，伛偻入君门。 
谁不爱富贵，谁不恋君恩。年高须告老，名遂合退身。 
少时共嗤诮，晚岁多因循。贤哉汉二疏，彼独是何人。 
寂寞东门路，无人继去尘。古



   卷425_7 【秦中吟十首·立碑】白居易 

勋德既下衰，文章亦陵夷。但见山中石，立作路旁碑。 
铭勋悉太公，叙德皆仲尼。复以多为贵，千言直万赀。 
为文彼何人，想见下笔时。但欲愚者悦，不思贤者嗤。 
岂独贤者嗤，仍传后代疑。古石苍苔字，安知是愧词。 
我闻望江县，麹令抚茕嫠。在官有仁政，名不闻京师。 
身殁欲归葬，百姓遮路岐。攀辕不得归，留葬此江湄。 
至今道其名，男女涕皆垂。无人立碑碣，唯有邑人知。古



   卷425_8 【秦中吟十首·轻肥（一作江南旱）】白居易 

意气骄满路，鞍马光照尘。借问何为者，人称是内臣。 
朱绂皆大夫，紫绶或将军。夸赴军中宴，走马去如云。 
尊罍溢九酝，水陆罗八珍。果擘洞庭橘，脍切天池鳞。 
食饱心自若，酒酣气益振。是岁江南旱，衢州人食人。斋



   卷425_9 【秦中吟十首·五弦（一作五弦琴）】白居易 

清歌且罢唱，红袂亦停舞。赵叟抱五弦，宛转当胸抚。 
大声粗若散，飒飒风和雨。小声细欲绝，切切鬼神语。 
又如鹊报喜，转作猿啼苦。十指无定音，颠倒宫徵羽。 
坐客闻此声，形神若无主。行客闻此声，驻足不能举。 
嗟嗟俗人耳，好今不好古。所以绿窗琴，日日生尘土。知



   卷425_10 【秦中吟十首·歌舞（一作伤阌乡县囚）】白居易 

秦中岁云暮，大雪满皇州。雪中退朝者，朱紫尽公侯。 
贵有风雪兴，富无饥寒忧。所营唯第宅，所务在追游。 
朱门车马客，红烛歌舞楼。欢酣促密坐，醉暖脱重裘。 
秋官为主人，廷尉居上头。日中为一乐，夜半不能休。 
岂知阌乡狱，中有冻死囚。斋



   卷425_11 【秦中吟十首·买花（一作牡丹）】白居易 

帝城春欲暮，喧喧车马度。共道牡丹时，相随买花去。 
贵贱无常价，酬直看花数。灼灼百朵红，戋戋五束素。 
上张幄幕庇，旁织巴篱护。水洒复泥封，移来色如故。 
家家习为俗，人人迷不悟。有一田舍翁，偶来买花处。 
低头独长叹，此叹无人喻。一丛深色花，十户中人赋。知



   卷425_12 【赠友五首】白居易 

一年十二月，每月有常令。君出臣奉行，谓之握金镜。 
由兹六气顺，以遂万物性。时令一反常，生灵受其病。 
周汉德下衰，王风始不竞。又从斩晁错，诸侯益强盛。 
百里不同禁，四时自为政。盛夏兴土功，方春剿人命。 
谁能救其失，待君佐邦柄。峨峨象魏门，悬法彝伦正。斋

银生楚山曲，金生鄱溪滨。南人弃农业，求之多苦辛。 
披砂复凿石，矻矻无冬春。手足尽皴胝，爱利不爱身。 
畬田既慵斫，稻田亦懒耘。相携作游手，皆道求金银。 
毕竟金与银，何殊泥与尘。且非衣食物，不济饥寒人。 
弃本以趋末，日富而岁贫。所以先圣王，弃藏不为珍。 
谁能反古风，待君秉国钧。捐金复抵璧，勿使劳生民。知

私家无钱炉，平地无铜山。胡为秋夏税，岁岁输铜钱。 
钱力日已重，农力日已殚。贱粜粟与麦，贱贸丝与绵。 
岁暮衣食尽，焉得无饥寒。吾闻国之初，有制垂不刊。 
庸必算丁口，租必计桑田。不求土所无，不强人所难。 
量入以为出，上足下亦安。兵兴一变法，兵息遂不还。 
使我农桑人，憔悴畎亩间。谁能革此弊，待君秉利权。 
复彼租庸法，令如贞观年。主

京师四方则，王化之本根。长吏久于政，然后风教敦。 
如何尹京者，迁次不逡巡。请君屈指数，十年十五人。 
科条日相矫，吏力亦已勤。宽猛政不一，民心安得淳。 
九州雍为首，群牧之所遵。天下率如此，何以安吾民。 
谁能变此法，待君赞弥纶。慎择循良吏，令其长子孙。知

三十男有室，二十女有归。近代多离乱，婚姻多过期。 
嫁娶既不早，生育常苦迟。儿女未成人，父母已衰羸。 
凡人贵达日，多在长大时。欲报亲不待，孝心无所施。 
哀哉三牲养，少得及庭闱。惜哉万钟粟，多用饱妻儿。 
谁能正婚礼，待君张国维。庶使孝子心，皆无风树悲。古



   卷425_13 【寓意诗五首】白居易 

豫樟生深山，七年而后知。挺高二百尺，本末皆十围。 
天子建明堂，此材独中规。匠人执斤墨，采度将有期。 
孟冬草木枯，烈火燎山陂。疾风吹猛焰，从根烧到枝。 
养材三十年，方成栋梁姿。一朝为灰烬，柯叶无孑遗。 
地虽生尔材，天不与尔时。不如粪土英，犹有人掇之。 
已矣勿重陈，重陈令人悲。不悲焚烧苦，但悲采用迟。知

赫赫京内史，炎炎中书郎。昨传征拜日，恩赐颇殊常。 
貂冠水苍玉，紫绶黄金章。佩服身未暖，已闻窜遐荒。 
亲戚不得别，吞声泣路旁。宾客亦已散，门前雀罗张。 
富贵来不久，倏如瓦沟霜。权势去尤速，瞥若石火光。 
不如守贫贱，贫贱可久长。传语宦游子，且来归故乡。古

促织不成章，提壶但闻声。嗟哉虫与鸟，无实有虚名。 
与君定交日，久要如弟兄。何以示诚信，白水指为盟。 
云雨一为别，飞沉两难并。君为得风鹏，我为失水鲸。 
音信日已疏，恩分日已轻。穷通尚如此，何况死与生。 
乃知择交难，须有知人明。莫将山上松，结托水上萍。斋

翩翩两玄鸟，本是同巢燕。分飞来几时，秋夏炎凉变。 
一宿蓬荜庐，一栖明光殿。偶因衔泥处，复得重相见。 
彼矜杏梁贵，此嗟茅栋贱。眼看秋社至，两处俱难恋。 
所托各暂时，胡为相叹羡。斋

婆娑园中树，根株大合围。蠢尔树间虫，形质一何微。 
孰谓虫之微，虫蠹已无期。孰谓树之大，花叶有衰时。 
花衰夏未实，叶病秋先萎。树心半为土，观者安得知。 
借问虫何在，在身不在枝。借问虫何食，食心不食皮。 
岂无啄木鸟，觜长将何为。主



   卷425_14 【读史五首】白居易 

楚怀放灵均，国政亦荒淫。彷徨未忍决，绕泽行悲吟。 
汉文疑贾生，谪置湘之阴。是时刑方措，此去难为心。 
士生一代间，谁不有浮沉。良时真可惜，乱世何足钦。 
乃知汨罗恨，未抵长沙深。知

祸患如棼丝，其来无端绪。马迁下蚕室，嵇康就囹圄。 
抱冤志气屈，忍耻形神沮。当彼戮辱时，奋飞无翅羽。 
商山有黄绮，颍川有巢许。何不从之游，超然离网罟。 
山林少羁鞅，世路多艰阻。寄谢伐檀人，慎勿嗟穷处。知

汉日大将军，少为乞食子。秦时故列侯，老作锄瓜士。 
春华何暐晔，园中发桃李。秋风忽萧条，堂上生荆杞。 
深谷变为岸，桑田成海水。势去未须悲，时来何足喜。 
寄言荣枯者，反复殊未已。知

含沙射人影，虽病人不知。巧言构人罪，至死人不疑。 
掇蜂杀爱子，掩鼻戮宠姬。弘恭陷萧望，赵高谋李斯。 
阴德既必报，阴祸岂虚施。人事虽可罔，天道终难欺。 
明则有刑辟，幽则有神祇。苟免勿私喜，鬼得而诛之。知

季子憔悴时，妇见不下机。买臣负薪日，妻亦弃如遗。 
一朝黄金多，佩印衣锦归。去妻不敢视，妇嫂强依依。 
富贵家人重，贫贱妻子欺。奈何贫富间，可移亲爱志。 
遂使中人心，汲汲求富贵。又令下人力，各竞锥刀利。 
随分归舍来，一取妻孥意。古



   卷425_15 【和答诗十首·和思归乐】白居易 

山中不栖鸟，夜半声嘤嘤。似道思归乐，行人掩泣听。 
皆疑此山路，迁客多南征。忧愤气不散，结化为精灵。 
我谓此山鸟，本不因人生。人心自怀土，想作思归鸣。 
孟尝平居时，娱耳琴泠泠。雍门一言感，未奏泪沾缨。 
魏武铜雀妓，日与欢乐并。一旦西陵望，欲歌先涕零。 
峡猿亦何意，陇水复何情。为入愁人耳，皆为肠断声。 
请看元侍御，亦宿此邮亭。因听思归鸟，神气独安宁。 
问君何以然，道胜心自平。虽为南迁客，如在长安城。 
云得此道来，何虑复何营。穷达有前定，忧喜无交争。 
所以事君日，持宪立大庭。虽有回天力，挠之终不倾。 
况始三十馀，年少有直名。心中志气大，眼前爵禄轻。 
君恩若雨露，君威若雷霆。退不苟免难，进不曲求荣。 
在火辨玉性，经霜识松贞。展禽任三黜，灵均长独醒。 
获戾自东洛，贬官向南荆。再拜辞阙下，长揖别公卿。 
荆州又非远，驿路半月程。汉水照天碧，楚山插云青。 
江陵橘似珠，宜城酒如饧。谁谓谴谪去，未妨游赏行。 
人生百岁内，天地暂寓形。太仓一稊米，大海一浮萍。 
身委逍遥篇，心付头陀经。尚达死生观，宁为宠辱惊。 
中怀苟有主，外物安能萦。任意思归乐，声声啼到明。古



   卷425_16 【和答诗十首·和阳城驿】白居易 

商山阳城驿，中有叹者谁。云是元监察，江陵谪去时。 
忽见此驿名，良久涕欲垂。何故阳道州，名姓同于斯。 
怜君一寸心，宠辱誓不移。疾恶若巷伯，好贤如缁衣。 
沉吟不能去，意者欲改为。改为避贤驿，大署于门楣。 
荆人爱羊祜，户曹改为辞。一字不忍道，况兼姓呼之。 
因题八百言，言直文甚奇。诗成寄与我，锵若金和丝。 
上言阳公行，友悌无等夷。骨肉同衾裯，至死不相离。 
次言阳公迹，夏邑始栖迟。乡人化其风，少长皆孝慈。 
次言阳公道，终日对酒卮。兄弟笑相顾，醉貌红怡怡。 
次言阳公节，謇謇居谏司。誓心除国蠹，决死犯天威。 
终言阳公命，左迁天一涯。道州炎瘴地，身不得生归。 
一一皆实录，事事无孑遗。凡是为善者，闻之恻然悲。 
道州既已矣，往者不可追。何世无其人，来者亦可思。 
愿以君子文，告彼大乐师。附于雅歌末，奏之白玉墀。 
天子闻此章，教化如法施。直谏从如流，佞臣恶如疵。 
宰相闻此章，政柄端正持。进贤不知倦，去邪勿复疑。 
宪臣闻此章，不敢怀依违。谏官闻此章，不忍纵诡随。 
然后告史氏，旧史有前规。若作阳公传，欲令后世知。 
不劳叙世家，不用费文辞。但于国史上，全录元稹诗。古



   卷425_17 【和答诗十首·答桐花】白居易 

山木多蓊郁，兹桐独亭亭。叶重碧云片，花簇紫霞英。 
是时三月天，春暖山雨晴。夜色向月浅，暗香随风轻。 
行者多商贾，居者悉黎氓。无人解赏爱，有客独屏营。 
手攀花枝立，足蹋花影行。生怜不得所，死欲扬其声。 
截为天子琴，刻作古人形。云待我成器，荐之于穆清。 
诚是君子心，恐非草木情。胡为爱其华，而反伤其生。 
老龟被刳肠，不如无神灵。雄鸡自断尾，不愿为牺牲。 
况此好颜色，花紫叶青青。宜遂天地性，忍加刀斧刑。 
我思五丁力，拔入九重城。当君正殿栽，花叶生光晶。 
上对月中桂，下覆阶前蓂。泛拂香炉烟，隐映斧藻屏。 
为君布绿阴，当暑荫轩楹。沉沉绿满地，桃李不敢争。 
为君发清韵，风来如叩琼。泠泠声满耳，郑卫不足听。 
受君封植力，不独吐芬馨。助君行春令，开花应晴明。 
受君雨露恩，不独含芳荣。戒君无戏言，翦叶封弟兄。 
受君岁月功，不独资生成。为君长高枝，凤凰上头鸣。 
一鸣君万岁，寿如山不倾。再鸣万人泰，泰阶为之平。 
如何有此用，幽滞在岩坰。岁月不尔驻，孤芳坐凋零。 
请向桐枝上，为余题姓名。待余有势力，移尔献丹庭。知



   卷425_18 【和答诗十首·和大觜乌】白居易 

乌者种有二，名同性不同。觜小者慈孝，觜大者贪庸。 
觜大命又长，生来十馀冬。物老颜色变，头毛白茸茸。 
飞来庭树上，初但惊儿童。老巫生奸计，与乌意潜通。 
云此非凡鸟，遥见起敬恭。千岁乃一出，喜贺主人翁。 
祥瑞来白日，神圣占知风。阴作北斗使，能为人吉凶。 
此乌所止家，家产日夜丰。上以致寿考，下可宜田农。 
主人富家子，身老心童蒙。随巫拜复祝，妇姑亦相从。 
杀鸡荐其肉，敬若禋六宗。乌喜张大觜，飞接在虚空。 
乌既饱膻腥，巫亦飨甘浓。乌巫互相利，不复两西东。 
日日营巢窟，稍稍近房栊。虽生八九子，谁辨其雌雄。 
群雏又成长，众觜逞残凶。探巢吞燕卵，入蔟啄蚕虫。 
岂无乘秋隼，羁绊委高墉。但食乌残肉，无施搏击功。 
亦有能言鹦，翅碧觜距红。暂曾说乌罪，囚闭在深笼。 
青青窗前柳，郁郁井上桐。贪乌占栖息，慈乌独不容。 
慈乌尔奚为，来往何憧憧。晓去先晨鼓，暮归后昏钟。 
辛苦尘土间，飞啄禾黍丛。得食将哺母，饥肠不自充。 
主人憎慈乌，命子削弹弓。弦续会稽竹，丸铸荆山铜。 
慈乌求母食，飞下尔庭中。数粒未入口，一丸已中胸。 
仰天号一声，似欲诉苍穹。反哺日未足，非是惜微躬。 
谁能持此冤，一为问化工。胡然大觜乌，竟得天年终。古



   卷425_19 【和答诗十首·答四皓庙】白居易 

天下有道见，无道卷怀之。此乃圣人语，吾闻诸仲尼。 
矫矫四先生，同禀希世资。随时有显晦，秉道无磷缁。 
秦皇肆暴虐，二世遘乱离。先生相随去，商岭采紫芝。 
君看秦狱中，戮辱者李斯。刘项争天下，谋臣竟悦随。 
先生如鸾鹤，去入冥冥飞。君看齐鼎中，焦烂者郦其。 
子房得沛公，自谓相遇迟。八难掉舌枢，三略役心机。 
辛苦十数年，昼夜形神疲。竟杂霸者道，徒称帝者师。 
子房尔则能，此非吾所宜。汉高之季年，嬖宠钟所私。 
冢嫡欲废夺，骨肉相忧疑。岂无子房口，口舌无所施。 
亦有陈平心，心计将何为。皤皤四先生，高冠危映眉。 
从容下南山，顾盼入东闱。前瞻惠太子，左右生羽仪。 
却顾戚夫人，楚舞无光辉。心不画一计，口不吐一词。 
闇定天下本，遂安刘氏危。子房吾则能，此非尔所知。 
先生道既光，太子礼甚卑。安车留不住，功成弃如遗。 
如彼旱天云，一雨百谷滋。泽则在天下，云复归希夷。 
勿高巢与由，勿尚吕与伊。巢由往不返，伊吕去不归。 
岂如四先生，出处两逶迤。何必长隐逸，何必长济时。 
由来圣人道，无朕不可窥。卷之不盈握，舒之亘八陲。 
先生道甚明，夫子犹或非。愿子辨其惑，为予吟此诗。古



   卷425_20 【和答诗十首·和雉媒】白居易 

吟君雉媒什，一哂复一叹。和之一何晚，今日乃成篇。 
岂唯鸟有之，抑亦人复然。张陈刎颈交，竟以势不完。 
至今不平气，塞绝泜水源。赵襄骨肉亲，亦以利相残。 
至今不善名，高于磨笄山。况此笼中雉，志在饮啄间。 
稻粱暂入口，性已随人迁。身苦亦自忘，同族何足言。 
但恨为媒拙，不足以自全。劝君今日后，养鸟养青鸾。 
青鸾一失侣，至死守孤单。劝君今日后，结客结任安。 
主人宾客去，独住在门阑。斋



   卷425_21 【和答诗十首·和松树】白居易 

亭亭山上松，一一生朝阳。森耸上参天，柯条百尺长。 
漠漠尘中槐，两两夹康庄。婆娑低覆地，枝干亦寻常。 
八月白露降，槐叶次第黄。岁暮满山雪，松色郁青苍。 
彼如君子心，秉操贯冰霜。此如小人面，变态随炎凉。 
共知松胜槐，诚欲栽道傍。粪土种瑶草，瑶草终不芳。 
尚可以斧斤，伐之为栋梁。杀身获其所，为君构明堂。 
不然终天年，老死在南冈。不愿亚枝叶，低随槐树行。斋



   卷425_22 【和答诗十首·答箭镞】白居易 

矢人职司忧，为箭恐不精。精在利其镞，错磨锋镝成。 
插以青竹簳，羽之赤雁翎。勿言分寸铁，为用乃长兵。 
闻有狗盗者，昼伏夜潜行。摩弓拭箭镞，夜射不待明。 
一盗既流血，百犬同吠声。狺狺嗥不已，主人为之惊。 
盗心憎主人，主人不知情。反责镞太利，矢人获罪名。 
寄言控弦者，愿君少留听。何不向西射，西天有狼星。 
何不向东射，东海有长鲸。不然学仁贵，三矢平虏庭。 
不然学仲连，一发下燕城。胡为射小盗，此用无乃轻。 
徒沾一点血，虚污箭头腥。知



   卷425_23 【和答诗十首·和古社】白居易 

废村多年树，生在古社隈。为作妖狐窟，心空身未摧。 
妖狐变美女，社树成楼台。黄昏行人过，见者心裴回。 
饥雕竟不捉，老犬反为媒。岁媚少年客，十去九不回。 
昨夜云雨合，烈风驱迅雷。风拔树根出，雷劈社坛开。 
飞电化为火，妖狐烧作灰。天明至其所，清旷无氛埃。 
旧地葺村落，新田辟荒莱。始知天降火，不必常为灾。 
勿谓神默默，勿谓天恢恢。勿喜犬不捕，勿夸雕不猜。 
寄言狐媚者，天火有时来。古



   卷425_24 【和答诗十首·和分水岭】白居易 

高岭峻棱棱，细泉流亹亹。势分合不得，东西随所委。 
悠悠草蔓底，溅溅石罅里。分流来几年，昼夜两如此。 
朝宗远不及，去海三千里。浸润小无功，山苗长旱死。 
萦纡用无所，奔迫流不已。唯作呜咽声，夜入行人耳。 
有源殊不竭，无坎终难止。同出而异流，君看何所似。 
有似骨肉亲，派别从兹始。又似势利交，波澜相背起。 
所以赠君诗，将君何所比。不比山上泉，比君井中水。古



   卷425_25 【有木诗八首】白居易 

有木名弱柳，结根近清池。风烟借颜色，雨露助华滋。 
峨峨白雪花，袅袅青丝枝。渐密阴自庇，转高梢四垂。 
截枝扶为杖，软弱不自持。折条用樊圃，柔脆非其宜。 
为树信可玩，论材何所施。可惜金堤地，栽之徒尔为。斋

有木名樱桃，得地早滋茂。叶密独承日，花繁偏受露。 
迎风闇摇动，引鸟潜来去。鸟啄子难成，风来枝莫住。 
低软易攀玩，佳人屡回顾。色求桃李饶，心向松筠妒。 
好是映墙花，本非当轩树。所以姓萧人，曾为伐樱赋。斋

有木秋不凋，青青在江北。谓为洞庭橘，美人自移植。 
上受顾盼恩，下勤浇溉力。实成乃是枳，臭苦不堪食。 
物有似是者，真伪何由识。美人默无言，对之长叹息。 
中含害物意，外矫凌霜色。仍向枝叶间，潜生刺如棘。斋

有木名杜梨，阴森覆丘壑。心蠹已空朽，根深尚盘薄。 
狐媚言语巧，鸟妖声音恶。凭此为巢穴，往来互栖托。 
四傍五六本，叶枝相交错。借问因何生，秋风吹子落。 
为长社坛下，无人敢芟斫。几度野火来，风回烧不著。斋

有木香苒苒，山头生一蕟。主人不知名，移种近轩闼。 
爱其有芳味，因以调麹糵。前后曾饮者，十人无一活。 
岂徒悔封植，兼亦误采掇。试问识药人，始知名野葛。 
年深已滋蔓，刀斧不可伐。何时猛风来，为我连根拔。斋

有木名水柽，远望青童童。根株非劲挺，柯叶多蒙笼。 
彩翠色如柏，鳞皴皮似松。为同松柏类，得列嘉树中。 
枝弱不胜雪，势高常惧风。雪压低还举，风吹西复东。 
柔芳甚杨柳，早落先梧桐。惟有一堪赏，中心无蠹虫。斋

有木名凌霄，擢秀非孤标。偶依一株树，遂抽百尺条。 
托根附树身，开花寄树梢。自谓得其势，无因有动摇。 
一旦树摧倒，独立暂飘飖。疾风从东起，吹折不终朝。 
朝为拂云花，暮为委地樵。寄言立身者，勿学柔弱苗。斋

有木名丹桂，四时香馥馥。花团夜雪明，叶翦春云绿。 
风影清似水，霜枝冷如玉。独占小山幽，不容凡鸟宿。 
匠人爱芳直，裁截为厦屋。干细力未成，用之君自速。 
重任虽大过，直心终不曲。纵非梁栋材，犹胜寻常木。斋



   卷425_26 【叹鲁二首】白居易 

季桓心岂忠，其富过周公。阳货道岂正，其权执国命。 
由来富与权，不系才与贤。所托得其地，虽愚亦获安。 
彘肥因粪壤，鼠稳依社坛。虫兽尚如是，岂谓无因缘。斋

展禽胡为者，直道竟三黜。颜子何如人，屡空聊过日。 
皆怀王佐道，不践陪臣秩。自古无奈何，命为时所屈。 
有如草木分，天各与其一。荔枝非名花，牡丹无甘实。古



   卷425_27 【反鲍明远白头吟】白居易 

炎炎者烈火，营营者小蝇。火不热贞玉，蝇不点清冰。 
此苟无所受，彼莫能相仍。乃知物性中，各有能不能。 
古称怨恨死，则人有所惩。惩淫或应可，在道未为弘。 
譬如蜩鷃徒，啾啾啅龙鹏。宜当委之去，寥廓高飞腾。 
岂能泥尘下，区区酬怨憎。胡为坐自苦，吞悲仍抚膺。主



   卷425_28 【青冢】白居易 

上有饥鹰号，下有枯蓬走。茫茫边雪里，一掬沙培塿。 
传是昭君墓，埋闭蛾眉久。凝脂化为泥，铅黛复何有。 
唯有阴怨气，时生坟左右。郁郁如苦雾，不随骨销朽。 
妇人无他才，荣枯系妍否。何乃明妃命，独悬画工手。 
丹青一诖误，白黑相纷纠。遂使君眼中，西施作嫫母。 
同侪倾宠幸，异类为配偶。祸福安可知，美颜不如丑。 
何言一时事，可戒千年后。特报后来姝，不须倚眉首。 
无辞插荆钗，嫁作贫家妇。不见青冢上，行人为浇酒。知



   卷425_29 【杂感】白居易 

君子防悔尤，贤人戒行藏。嫌疑远瓜李，言动慎毫芒。 
立教固如此，抚事有非常。为君持所感，仰面问苍苍。 
犬啮桃树根，李树反见伤。老龟烹不烂，延祸及枯桑。 
城门自焚爇，池鱼罹其殃。阳货肆凶暴，仲尼畏于匡。 
鲁酒薄如水，邯郸开战场。伯禽鞭见血，过失由成王。 
都尉身降虏，宫刑加子长。吕安兄不道，都市杀嵇康。 
斯人死已久，其事甚昭彰。是非不由己，祸患安可防。 
使我千载后，涕泗满衣裳。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十六 
 
   
　 
　

　
 　



   卷426_1 【七德舞－美拨乱，陈王业也】白居易 

七德舞，七德歌，传自武德至元和。元和小臣白居易， 
观舞听歌知乐意，乐终稽首陈其事。太宗十八举义兵， 
白旄黄钺定两京。擒充戮窦四海清，二十有四功业成。 
二十有九即帝位，三十有五致太平。功成理定何神速， 
速在推心置人腹。亡卒遗骸散帛收，饥人卖子分金赎。 
魏徵梦见子夜泣，张谨哀闻辰日哭。怨女三千放出宫， 
死囚四百来归狱。剪须烧药赐功臣，李勣呜咽思杀身。 
含血吮创抚战士，思摩奋呼乞效死。则知不独善战善乘时， 
以心感人人心归。尔来一百九十载，天下至今歌舞之。 
歌七德，舞七德，圣人有作垂无极。岂徒耀神武， 
岂徒夸圣文。太宗意在陈王业，王业艰难示子孙。斋



   卷426_2 【法曲－美列圣，正华声也】白居易 

法曲法曲歌大定，积德重熙有馀庆。永徽之人舞而咏， 
法曲法曲舞霓裳。政和世理音洋洋，开元之人乐且康。 
法曲法曲歌堂堂，堂堂之庆垂无疆。中宗肃宗复鸿业， 
唐祚中兴万万叶。法曲法曲合夷歌，夷声邪乱华声和。 
以乱干和天宝末，明年胡尘犯宫阙。乃知法曲本华风， 
苟能审音与政通。一从胡曲相参错，不辨兴衰与哀乐。 
愿求牙旷正华音，不令夷夏相交侵。斋



   卷426_3 【二王后－明祖宗之意也】白居易 

二王后，彼何人，介公酅公为国宾，周武隋文之子孙。 
古人有言天下者，非是一人之天下。周亡天下传于隋， 
隋人失之唐得之。唐兴十叶岁二百，介公酅公世为客。 
明堂太庙朝享时，引居宾位备威仪。备威仪，助郊祭， 
高祖太宗之遗制。不独兴灭国，不独继绝世。 
欲令嗣位守文君，亡国子孙取为戒。古



   卷426_4 【海漫漫－戒求仙也】白居易 

海漫漫，直下无底傍无边。云涛烟浪最深处， 
人传中有三神山。山上多生不死药，服之羽化为天仙。 
秦皇汉武信此语，方士年年采药去。蓬莱今古但闻名， 
烟水茫茫无觅处。海漫漫，风浩浩，眼穿不见蓬莱岛。 
不见蓬莱不敢归，童男丱女舟中老。徐福文成多诳诞， 
上元太一虚祈祷。君看骊山顶上茂陵头，毕竟悲风吹蔓草。 
何况玄元圣祖五千言，不言药，不言仙，不言白日升青天。古



   卷426_5 【立部伎－刺雅乐之替也】白居易 

立部伎，鼓笛喧。舞双剑，跳七丸。袅巨索，掉长竿。 
太常部伎有等级，堂上者坐堂下立。堂上坐部笙歌清， 
堂下立部鼓笛鸣。笙歌一声众侧耳，鼓笛万曲无人听。 
立部贱，坐部贵，坐部退为立部伎，击鼓吹笙和杂戏。 
立部又退何所任，始就乐悬操雅音。雅音替坏一至此， 
长令尔辈调宫徵。圆丘后土郊祀时，言将此乐感神祇。 
欲望凤来百兽舞，何异北辕将适楚。工师愚贱安足云， 
太常三卿尔何人。斋



   卷426_6 【华原磬－刺乐工非其人也】白居易 

华原磬，华原磬，古人不听今人听。泗滨石，泗滨石， 
今人不击古人击。今人古人何不同，用之舍之由乐工。 
乐工虽在耳如壁，不分清浊即为聋。梨园弟子调律吕， 
知有新声不如古。古称浮磬出泗滨，立辨致死声感人。 
宫悬一听华原石，君心遂忘封疆臣。果然胡寇从燕起， 
武臣少肯封疆死。始知乐与时政通，岂听铿锵而已矣。 
磬襄入海去不归，长安市儿为乐师。华原磬与泗滨石， 
清浊两声谁得知。主



   卷426_7 【上阳白发人－愍怨旷也】白居易 

上阳人，红颜闇老白发新。绿衣监使守宫门， 
一闭上阳多少春。玄宗末岁初选入，入时十六今六十。 
同时采择百馀人，零落年深残此身。忆昔吞悲别亲族， 
扶入车中不教哭。皆云入内便承恩，脸似芙蓉胸似玉。 
未容君王得见面，已被杨妃遥侧目。妒令潜配上阳宫， 
一生遂向空房宿。宿空房，秋夜长，夜长无寐天不明。 
耿耿残灯背壁影，萧萧暗雨打窗声。春日迟， 
日迟独坐天难暮。宫莺百啭愁厌闻，梁燕双栖老休妒。 
莺归燕去长悄然，春往秋来不记年。唯向深宫望明月， 
东西四五百回圆。今日宫中年最老，大家遥赐尚书号。 
小头鞋履窄衣裳，青黛点眉眉细长。外人不见见应笑， 
天宝末年时世妆。上阳人，苦最多。少亦苦，老亦苦， 
少苦老苦两如何。君不见昔时吕向美人赋， 
又不见今日上阳白发歌。斋



   卷426_8 【胡旋女－戒近习也（天宝末，康居国献之）】白居易 

胡旋女，胡旋女。心应弦，手应鼓。弦鼓一声双袖举， 
回雪飘飖转蓬舞。左旋右转不知疲，千匝万周无已时。 
人间物类无可比，奔车轮缓旋风迟。曲终再拜谢天子， 
天子为之微启齿。胡旋女，出康居，徒劳东来万里馀。 
中原自有胡旋者，斗妙争能尔不如。天宝季年时欲变， 
臣妾人人学圜转。中有太真外禄山，二人最道能胡旋。 
梨花园中册作妃，金鸡障下养为儿。禄山胡旋迷君眼， 
兵过黄河疑未反。贵妃胡旋惑君心，死弃马嵬念更深。 
从兹地轴天维转，五十年来制不禁。胡旋女，莫空舞， 
数唱此歌悟明主。古



   卷426_9 【新丰折臂翁－戒边功也】白居易 

新丰老翁八十八，头鬓眉须皆似雪。玄孙扶向店前行， 
左臂凭肩右臂折。问翁臂折来几年，兼问致折何因缘。 
翁云贯属新丰县，生逢圣代无征战。惯听梨园歌管声， 
不识旗枪与弓箭。无何天宝大征兵，户有三丁点一丁。 
点得驱将何处去，五月万里云南行。闻道云南有泸水， 
椒花落时瘴烟起。大军徒涉水如汤，未过十人二三死。 
村南村北哭声哀，儿别爷娘夫别妻。皆云前后征蛮者， 
千万人行无一回。是时翁年二十四，兵部牒中有名字。 
夜深不敢使人知，偷将大石捶折臂。张弓簸旗俱不堪， 
从兹始免征云南。骨碎筋伤非不苦，且图拣退归乡土。 
此臂折来六十年，一肢虽废一身全。至今风雨阴寒夜， 
直到天明痛不眠。痛不眠，终不悔，且喜老身今独在。 
不然当时泸水头，身死魂孤骨不收。应作云南望乡鬼， 
万人冢上哭呦呦。老人言，君听取。 
君不闻开元宰相宋开府，不赏边功防黩武。 
又不闻天宝宰相杨国忠，欲求恩幸立边功。 
边功未立生人怨，请问新丰折臂翁。主



   卷426_10 【太行路－借夫妇以讽君臣之不终也】白居易 

太行之路能摧车，若比人心是坦途。巫峡之水能覆舟， 
若比人心是安流。人心好恶苦不常，好生毛羽恶生疮。 
与君结发未五载，岂期牛女为参商。古称色衰相弃背， 
当时美人犹怨悔。何况如今鸾镜中，妾颜未改君心改。 
为君熏衣裳，君闻兰麝不馨香。为君盛容饰， 
君看金翠无颜色。行路难，难重陈。人生莫作妇人身， 
百年苦乐由他人。行路难，难于山，险于水。 
不独人间夫与妻，近代君臣亦如此。君不见左纳言， 
右纳史，朝承恩，暮赐死。行路难，不在水，不在山， 
只在人情反覆间。斋



   卷426_11 【司天台－引古以儆今也】白居易 

司天台，仰观俯察天人际。羲和死来职事废， 
官不求贤空取艺。昔闻西汉元成间，上陵下替谪见天。 
北辰微闇少光色，四星煌煌如火赤。耀芒动角射三台， 
上台半灭中台坼。是时非无太史官，眼见心知不敢言。 
明朝趋入明光殿，唯奏庆云寿星见。天文时变两如斯， 
九重天子不得知。不得知，安用台高百尺为。古



   卷426_12 【捕蝗－刺长吏也】白居易 

捕蝗捕蝗谁家子，天热日长饥欲死。兴元兵后伤阴阳， 
和气蛊蠹化为蝗。始自两河及三辅，荐食如蚕飞似雨。 
雨飞蚕食千里间，不见青苗空赤土。河南长吏言忧农， 
课人昼夜捕蝗虫。是时粟斗钱三百，蝗虫之价与粟同。 
捕蝗捕蝗竟何利，徒使饥人重劳费。一虫虽死百虫来， 
岂将人力定天灾。我闻古之良吏有善政，以政驱蝗蝗出境。 
又闻贞观之初道欲昌，文皇仰天吞一蝗。 
一人有庆兆民赖，是岁虽蝗不为害。斋



   卷426_13 【昆明春－思王泽之广被也】白居易 

昆明春，昆明春，春池岸古春流新。影浸南山青滉漾， 
波沉西日红奫沦。往年因旱池枯竭，龟尾曳涂鱼喣沫。 
诏开八水注恩波，千介万鳞同日活。今来净绿水照天， 
游鱼鱍鱍莲田田。洲香杜若抽心短，沙暖鸳鸯铺翅眠。 
动植飞沉皆遂性，皇泽如春无不被。渔者仍丰网罟资， 
贫人久获菰蒲利。诏以昆明近帝城，官家不得收其征。 
菰蒲无租鱼无税，近水之人感君惠。感君惠，独何人， 
吾闻率土皆王民，远民何疏近何亲。愿推此惠及天下， 
无远无近同欣欣。吴兴山中罢榷茗，鄱阳坑里休封银。 
天涯地角无禁利，熙熙同似昆明春。古



   卷426_14 【城盐州－美圣谟而诮边将也（贞元壬申岁，特诏城之）】白居易 

城盐州，城盐州，城在五原原上头。蕃东节度钵阐布， 
忽见新城当要路。金鸟飞传赞普闻，建牙传箭集群臣。 
君臣赪面有忧色，皆言勿谓唐无人。自筑盐州十馀载， 
左衽毡裘不犯塞。昼牧牛羊夜捉生，长去新城百里外。 
诸边急警劳戍人，唯此一道无烟尘。灵夏潜安谁复辨， 
秦原暗通何处见。鄜州驿路好马来，长安药肆黄蓍贱。 
城盐州，盐州未城天子忧。德宗按图自定计， 
非关将略与庙谋。吾闻高宗中宗世，北虏猖狂最难制。 
韩公创筑受降城，三城鼎峙屯汉兵。东西亘绝数千里， 
耳冷不闻胡马声。如今边将非无策，心笑韩公筑城壁。 
相看养寇为身谋，各握强兵固恩泽。愿分今日边将恩， 
褒赠韩公封子孙。谁能将此盐州曲，翻作歌词闻至尊。斋



   卷426_15 【道州民－美臣遇明主也】白居易 

道州民，多侏儒，长者不过三尺馀。市作矮奴年进送， 
号为道州任土贡。任土贡，宁若斯，不闻使人生别离， 
老翁哭孙母哭儿。一自阳城来守郡，不进矮奴频诏问。 
城云臣按六典书，任土贡有不贡无。道州水土所生者， 
只有矮民无矮奴。吾君感悟玺书下，岁贡矮奴宜悉罢。 
道州民，老者幼者何欣欣。父兄子弟始相保， 
从此得作良人身。道州民，民到于今受其赐， 
欲说使君先下泪。仍恐儿孙忘使君，生男多以阳为字。主



   卷426_16 【驯犀－感为政之难终也】白居易 

驯犀驯犀通天犀，躯貌骇人角骇鸡。海蛮闻有明天子， 
驱犀乘传来万里。一朝得谒大明宫，欢呼拜舞自论功。 
五年驯养始堪献，六译语言方得通。上嘉人兽俱来远， 
蛮馆四方犀入苑。秣以瑶刍锁以金，故乡迢递君门深。 
海鸟不知钟鼓乐，池鱼空结江湖心。驯犀生处南方热， 
秋无白露冬无雪。一入上林三四年，又逢今岁苦寒月。 
饮冰卧霰苦蜷跼，角骨冻伤鳞甲蹜。驯犀死，蛮儿啼， 
向阙再拜颜色低。奏乞生归本国去，恐身冻死似驯犀。 
君不见建中初，驯象生还放林邑。君不见贞元末， 
驯犀冻死蛮儿泣。所嗟建中异贞元，象生犀死何足言。斋



   卷426_17 【五弦弹－恶郑之夺雅也】白居易 

五弦弹，五弦弹，听者倾耳心寥寥。赵璧知君入骨爱， 
五弦一一为君调。第一第二弦索索，秋风拂松疏韵落。 
第三第四弦泠泠，夜鹤忆子笼中鸣。第五弦声最掩抑， 
陇水冻咽流不得。五弦并奏君试听，凄凄切切复铮铮。 
铁击珊瑚一两曲，冰泻玉盘千万声。铁声杀，冰声寒。 
杀声入耳肤血憯，寒气中人肌骨酸。曲终声尽欲半日， 
四坐相对愁无言。座中有一远方士，唧唧咨咨声不已。 
自叹今朝初得闻，始知孤负平生耳。唯忧赵璧白发生， 
老死人间无此声。远方士，尔听五弦信为美， 
吾闻正始之音不如是。正始之音其若何，朱弦疏越清庙歌。 
一弹一唱再三叹，曲澹节稀声不多。融融曳曳召元气， 
听之不觉心平和。人情重今多贱古，古琴有弦人不抚。 
更从赵璧艺成来，二十五弦不如五。知



   卷426_18 【蛮子朝－刺将骄而相备位也】白居易 

蛮子朝，泛皮船兮渡绳桥，来自巂州道路遥。 
入界先经蜀川过，蜀将收功先表贺。臣闻云南六诏蛮， 
东连牂牁西连蕃。六诏星居初琐碎，合为一诏渐强大。 
开元皇帝虽圣神，唯蛮倔强不来宾。鲜于仲通六万卒， 
征蛮一阵全军没。至今西洱河岸边，箭孔刀痕满枯骨。 
谁知今日慕华风，不劳一人蛮自通。诚由陛下休明德， 
亦赖微臣诱谕功。德宗省表知如此，笑令中使迎蛮子。 
蛮子导从者谁何，摩挲俗羽双隈伽。清平官持赤藤杖， 
大将军系金呿嗟。异牟寻男寻阁劝，特敕召对延英殿。 
上心贵在怀远蛮，引临玉座近天颜。冕旒不垂亲劳俫。 
赐衣赐食移时对。移时对，不可得，大臣相看有羡色。 
可怜宰相拖紫佩金章，朝日唯闻对一刻。古



   卷426_19 【骠国乐－欲王化之先迩后远也（贞元十七年来献之）】白居易 

骠国乐，骠国乐，出自大海西南角。雍羌之子舒难陀， 
来献南音奉正朔。德宗立仗御紫庭，黈纩不塞为尔听。 
玉螺一吹椎髻耸，铜鼓一击文身踊。珠缨炫转星宿摇， 
花鬘斗薮龙蛇动。曲终王子启圣人，臣父愿为唐外臣。 
左右欢呼何翕习，至尊德广之所及。须臾百辟诣阁门， 
俯伏拜表贺至尊。伏见骠人献新乐，请书国史传子孙。 
时有击壤老农父，暗测君心闲独语。闻君政化甚圣明， 
欲感人心致太平。感人在近不在远，太平由实非由声。 
观身理国国可济，君如心兮民如体。体生疾苦心憯凄， 
民得和平君恺悌。贞元之民若未安，骠乐虽闻君不叹。 
贞元之民苟无病，骠乐不来君亦圣。骠乐骠乐徒喧喧， 
不如闻此刍荛言。斋



   卷426_20 【缚戎人－达穷民之情也】白居易 

缚戎人，缚戎人，耳穿面破驱入秦。天子矜怜不忍杀， 
诏徙东南吴与越。黄衣小使录姓名，领出长安乘递行。 
身被金创面多瘠，扶病徒行日一驿。朝餐饥渴费杯盘， 
夜卧腥臊污床席。忽逢江水忆交河，垂手齐声呜咽歌。 
其中一虏语诸虏，尔苦非多我苦多。同伴行人因借问， 
欲说喉中气愤愤。自云乡管本凉原，大历年中没落蕃。 
一落蕃中四十载，遣著皮裘系毛带。唯许正朝服汉仪， 
敛衣整巾潜泪垂。誓心密定归乡计，不使蕃中妻子知。 
暗思幸有残筋力，更恐年衰归不得。蕃候严兵鸟不飞， 
脱身冒死奔逃归。昼伏宵行经大漠，云阴月黑风沙恶。 
惊藏青冢寒草疏，偷渡黄河夜冰薄。忽闻汉军鼙鼓声， 
路傍走出再拜迎。游骑不听能汉语，将军遂缚作蕃生。 
配向东南卑湿地，定无存恤空防备。念此吞声仰诉天， 
若为辛苦度残年。凉原乡井不得见，胡地妻儿虚弃捐。 
没蕃被囚思汉土，归汉被劫为蕃虏。早知如此悔归来， 
两地宁如一处苦。缚戎人，戎人之中我苦辛。 
自古此冤应未有，汉心汉语吐蕃身。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十七 
 
   
　 
　

　
 　



   卷427_1 【骊宫高－美天子重惜人之财力也】白居易 

高高骊山上有宫，朱楼紫殿三四重。迟迟兮春日， 
玉甃暖兮温泉溢。袅袅兮秋风，山蝉鸣兮宫树红。 
翠华不来岁月久，墙有衣兮瓦有松。吾君在位已五载， 
何不一幸乎其中。西去都门几多地，吾君不游有深意。 
一人出兮不容易，六宫从兮百司备。八十一车千万骑， 
朝有宴饫暮有赐。中人之产数百家，未足充君一日费。 
吾君修己人不知，不自逸兮不自嬉。吾君爱人人不识， 
不伤财兮不伤力。骊宫高兮高入云，君之来兮为一身， 
君之不来兮为万人。主



   卷427_2 【百炼镜－辨皇王鉴也】白居易 

百炼镜，镕范非常规，日辰处所灵且祇。江心波上舟中铸， 
五月五日日午时。琼粉金膏磨莹已，化为一片秋潭水。 
镜成将献蓬莱宫，扬州长吏手自封。人间臣妾不合照， 
背有九五飞天龙。人人呼为天子镜，我有一言闻太宗。 
太宗常以人为镜，鉴古鉴今不鉴容。四海安危居掌内， 
百王治乱悬心中。乃知天子别有镜，不是扬州百炼铜。斋



   卷427_3 【青石－激忠烈也】白居易 

青石出自蓝田山，兼车运载来长安。工人磨琢欲何用， 
石不能言我代言。不愿作人家墓前神道碣， 
坟土未干名已灭。不愿作官家道旁德政碑， 
不镌实录镌虚辞。愿为颜氏段氏碑，雕镂太尉与太师。 
刻此两片坚贞质，状彼二人忠烈姿。义心如石屹不转， 
死节如石确不移。如观奋击朱泚日，似见叱诃希烈时。 
各于其上题名谥，一置高山一沉水。陵谷虽迁碑独存， 
骨化为尘名不死。长使不忠不烈臣，观碑改节慕为人。 
慕为人，劝事君。知



   卷427_4 【两朱阁－刺佛寺浸多也】白居易 

两朱阁，南北相对起。借问何人家，贞元双帝子。 
帝子吹箫双得仙，五云飘飖飞上天。第宅亭台不将去， 
化为佛寺在人间。妆阁伎楼何寂静，柳似舞腰池似镜。 
花落黄昏悄悄时，不闻歌吹闻钟磬。寺门敕榜金字书， 
尼院佛庭宽有馀。青苔明月多闲地，比屋疲人无处居。 
忆昨平阳宅初置，吞并平人几家地。仙去双双作梵宫， 
渐恐人间尽为寺。知



   卷427_5 【西凉伎－刺封疆之臣也】白居易 

西凉伎，假面胡人假狮子。刻木为头丝作尾， 
金镀眼睛银帖齿。奋迅毛衣摆双耳，如从流沙来万里。 
紫髯深目两胡儿，鼓舞跳梁前致辞。应似凉州未陷日， 
安西都护进来时。须臾云得新消息，安西路绝归不得。 
泣向狮子涕双垂，凉州陷没知不知。狮子回头向西望， 
哀吼一声观者悲。贞元边将爱此曲，醉坐笑看看不足。 
娱宾犒士宴监军，狮子胡儿长在目。有一征夫年七十， 
见弄凉州低面泣。泣罢敛手白将军，主忧臣辱昔所闻。 
自从天宝兵戈起，犬戎日夜吞西鄙。凉州陷来四十年， 
河陇侵将七千里。平时安西万里疆，今日边防在凤翔。 
缘边空屯十万卒，饱食温衣闲过日。遗民肠断在凉州， 
将卒相看无意收。天子每思长痛惜，将军欲说合惭羞。 
奈何仍看西凉伎，取笑资欢无所愧。纵无智力未能收， 
忍取西凉弄为戏。主



   卷427_6 【八骏图－戒奇物、惩佚游也】白居易 

穆王八骏天马驹，后人爱之写为图。背如龙兮颈如象， 
骨耸筋高脂肉壮。日行万里疾如飞，穆王独乘何所之。 
四荒八极蹋欲遍，三十二蹄无歇时。属车轴折趁不及， 
黄屋草生弃若遗。瑶池西赴王母宴，七庙经年不亲荐。 
璧台南与盛姬游，明堂不复朝诸侯。白云黄竹歌声动， 
一人荒乐万人愁。周从后稷至文武，积德累功世勤苦。 
岂知才及四代孙，心轻王业如灰土。由来尤物不在大， 
能荡君心则为害。文帝却之不肯乘，千里马去汉道兴。 
穆王得之不为戒，八骏驹来周室坏。至今此物尚称珍， 
不知房星之精下为怪。八骏图，君莫爱。斋



   卷427_7 【涧底松－念寒俊也】白居易 

有松百尺大十围，生在涧底寒且卑。涧深山险人路绝， 
老死不逢工度之。天子明堂欠梁木，此求彼有两不知。 
谁喻苍苍造物意，但与之材不与地。金张世禄原宪贫， 
牛衣寒贱貂蝉贵。貂蝉与牛衣，高下虽有殊。高者未必贤， 
下者未必愚。君不见沉沉海底生珊瑚，历历天上种白榆。知



   卷427_8 【牡丹芳－美天子忧农也】白居易 

牡丹芳，牡丹芳，黄金蕊绽红玉房。千片赤英霞烂烂， 
百枝绛点灯煌煌。照地初开锦绣段，当风不结兰麝囊。 
仙人琪树白无色，王母桃花小不香。宿露轻盈泛紫艳， 
朝阳照耀生红光。红紫二色间深浅，向背万态随低昂。 
映叶多情隐羞面，卧丛无力含醉妆。低娇笑容疑掩口， 
凝思怨人如断肠。秾姿贵彩信奇绝，杂卉乱花无比方。 
石竹金钱何细碎，芙蓉芍药苦寻常。遂使王公与卿士， 
游花冠盖日相望。庳车软舆贵公主，香衫细马豪家郎。 
卫公宅静闭东院，西明寺深开北廊。戏蝶双舞看人久， 
残莺一声春日长。共愁日照芳难驻，仍张帷幕垂阴凉。 
花开花落二十日，一城之人皆若狂。三代以还文胜质， 
人心重华不重实。重华直至牡丹芳，其来有渐非今日。 
元和天子忧农桑，恤下动天天降祥。去岁嘉禾生九穗， 
田中寂寞无人至。今年瑞麦分两歧，君心独喜无人知。 
无人知，可叹息。我愿暂求造化力，减却牡丹妖艳色。 
少回卿士爱花心，同似吾君忧稼穑。古



   卷427_9 【红线毯－忧蚕桑之费也】白居易 

红线毯，择茧缲丝清水煮，拣丝练线红蓝染。 
染为红线红于蓝，织作披香殿上毯。披香殿广十丈馀， 
红线织成可殿铺。彩丝茸茸香拂拂，线软花虚不胜物。 
美人蹋上歌舞来，罗袜绣鞋随步没。太原毯涩毳缕硬， 
蜀都褥薄锦花冷，不如此毯温且柔，年年十月来宣州。 
宣城太守加样织，自谓为臣能竭力。百夫同担进宫中， 
线厚丝多卷不得。宣城太守知不知，一丈毯，千两丝。 
地不知寒人要暖，少夺人衣作地衣。斋



   卷427_10 【杜陵叟－伤农夫之困也】白居易 

杜陵叟，杜陵居，岁种薄田一顷馀。三月无雨旱风起， 
麦苗不秀多黄死。九月降霜秋早寒，禾穗未熟皆青干。 
长吏明知不申破，急敛暴征求考课。典桑卖地纳官租， 
明年衣食将何如。剥我身上帛，夺我口中粟。 
虐人害物即豺狼，何必钩爪锯牙食人肉。不知何人奏皇帝， 
帝心恻隐知人弊。白麻纸上书德音，京畿尽放今年税。 
昨日里胥方到门，手持尺牒榜乡村。十家租税九家毕， 
虚受吾君蠲免恩。主



   卷427_11 【缭绫－念女工之劳也】白居易 

缭绫缭绫何所似，不似罗绡与纨绮。应似天台山上月明前， 
四十五尺瀑布泉。中有文章又奇绝，地铺白烟花簇雪。 
织者何人衣者谁，越溪寒女汉宫姬。去年中使宣口敕， 
天上取样人间织。织为云外秋雁行，染作江南春水色。 
广裁衫袖长制裙，金斗熨波刀翦纹。异彩奇文相隐映， 
转侧看花花不定。昭阳舞人恩正深，春衣一对直千金。 
汗沾粉污不再著，曳土蹋泥无惜心。缭绫织成费功绩， 
莫比寻常缯与帛。丝细缲多女手疼，扎扎千声不盈尺。 
昭阳殿里歌舞人。若见织时应也惜。古



   卷427_12 【卖炭翁－苦官市也】白居易 

卖炭翁，伐薪烧炭南山中。满面尘灰烟火色， 
两鬓苍苍十指黑。卖炭得钱何所营，身上衣裳口中食。 
可怜身上衣正单，心忧炭贱愿天寒。夜来城上一尺雪， 
晓驾炭车辗冰辙。牛困人饥日已高，市南门外泥中歇。 
翩翩两骑来是谁，黄衣使者白衫儿。手把文书口称敕， 
回车叱牛牵向北。一车炭，千馀斤，官使驱将惜不得。 
半匹红纱一丈绫，系向牛头充炭直。古



   卷427_13 【母别子－刺新间旧也】白居易 

母别子，子别母，白日无光哭声苦。关西骠骑大将军， 
去年破虏新策勋。敕赐金钱二百万，洛阳迎得如花人。 
新人迎来旧人弃，掌上莲花眼中刺。迎新弃旧未足悲， 
悲在君家留两儿。一始扶行一初坐，坐啼行哭牵人衣。 
以汝夫妇新燕婉，使我母子生别离。不如林中乌与鹊， 
母不失雏雄伴雌。应似园中桃李树，花落随风子在枝。 
新人新人听我语，洛阳无限红楼女。但愿将军重立功， 
更有新人胜于汝。斋



   卷427_14 【阴山道－疾贪虏也】白居易 

阴山道，阴山道，纥逻敦肥水泉好。每至戎人送马时， 
道旁千里无纤草。草尽泉枯马病羸，飞龙但印骨与皮。 
五十匹缣易一匹，缣去马来无了日。养无所用去非宜， 
每岁死伤十六七。缣丝不足女工苦，疏织短截充匹数。 
藕丝蛛网三丈馀，回纥诉称无用处。咸安公主号可敦， 
远为可汗频奏论。元和二年下新敕，内出金帛酬马直。 
仍诏江淮马价缣，从此不令疏短织。合罗将军呼万岁， 
捧授金银与缣彩。谁知黠虏启贪心，明年马多来一倍。 
缣渐好，马渐多。阴山虏，奈尔何。知



   卷427_15 【时世妆－儆戎也】白居易 

时世妆，时世妆，出自城中传四方。时世流行无远近， 
腮不施朱面无粉。乌膏注唇唇似泥，双眉画作八字低。 
妍媸黑白失本态，妆成尽似含悲啼。圆鬟无鬓堆髻样， 
斜红不晕赭面状。昔闻被发伊川中，辛有见之知有戎。 
元和妆梳君记取，髻堆面赭非华风。斋



   卷427_16 【李夫人－鉴嬖惑也】白居易 

汉武帝，初丧李夫人。夫人病时不肯别，死后留得生前恩。 
君恩不尽念未已，甘泉殿里令写真。丹青画出竟何益， 
不言不笑愁杀人。又令方士合灵药，玉釜煎炼金炉焚。 
九华帐深夜悄悄，反魂香降夫人魂。夫人之魂在何许， 
香烟引到焚香处。既来何苦不须臾，缥缈悠扬还灭去。 
去何速兮来何迟，是耶非耶两不知。翠蛾仿佛平生貌， 
不似昭阳寝疾时。魂之不来君心苦，魂之来兮君亦悲。 
背灯隔帐不得语，安用暂来还见违。伤心不独汉武帝， 
自古及今皆若斯。君不见穆王三日哭，重璧台前伤盛姬。 
又不见泰陵一掬泪，马嵬坡下念杨妃。 
纵令妍姿艳质化为土，此恨长在无销期。 
生亦惑，死亦惑，尤物惑人忘不得。 
人非木石皆有情，不如不遇倾城色。知



   卷427_17 【陵园妾－怜幽闭也（一作托幽闭，喻被谗遭黜也）】白居易 

陵园妾，颜色如花命如叶。命如叶薄将奈何， 
一奉寝宫年月多。年月多，时光换，春愁秋思知何限。 
青丝发落丛鬓疏，红玉肤销系裙慢。忆昔宫中被妒猜， 
因谗得罪配陵来。老母啼呼趁车别，中官监送锁门回。 
山宫一闭无开日，未死此身不令出。松门到晓月裴回， 
柏城尽日风萧瑟。松门柏城幽闭深，闻蝉听燕感光阴。 
眼看菊蕊重阳泪，手把梨花寒食心。把花掩泪无人见， 
绿芜墙绕青苔院。四季徒支妆粉钱，三朝不识君王面。 
遥想六宫奉至尊，宣徽雪夜浴堂春。雨露之恩不及者， 
犹闻不啻三千人。三千人，我尔君恩何厚薄。 
愿令轮转直陵园，三岁一来均苦乐。知



   卷427_18 【盐商妇－恶幸人也】白居易 

盐商妇，多金帛，不事田农与蚕绩。南北东西不失家， 
风水为乡船作宅。本是扬州小家女，嫁得西江大商客。 
绿鬟富去金钗多，皓腕肥来银钏窄。前呼苍头后叱婢， 
问尔因何得如此。婿作盐商十五年，不属州县属天子。 
每年盐利入官时，少入官家多入私。官家利薄私家厚， 
盐铁尚书远不知。何况江头鱼米贱，红脍黄橙香稻饭。 
饱食浓妆倚柁楼，两朵红腮花欲绽。盐商妇，有幸嫁盐商。 
终朝美饭食，终岁好衣裳。好衣美食来何处， 
亦须惭愧桑弘羊。桑弘羊，死已久，不独汉时今亦有。斋



   卷427_19 【杏为梁－刺居处僭也】白居易 

右为梁，桂为柱，何人堂室李开府。碧砌红轩色未干， 
去年身殁今移主。高其墙，大其门，谁家第宅卢将军。 
素泥朱版光未灭，今日官收别赐人。开府之堂将军宅， 
造未成时头已白。逆旅重居逆旅中，心是主人身是客。 
更有愚夫念身后，心虽甚长计非久。穷奢极丽越规模， 
付子传孙令保守。莫教门外过客闻，抚掌回头笑杀君。 
君不见马家宅，尚犹存，宅门题作奉诚园。君不见魏家宅， 
属他人，诏赎赐还五代孙。俭存奢失今在目， 
安用高墙围大屋。知



   卷427_20 【井底引银瓶－止淫奔也】白居易 

井底引银瓶，银瓶欲上丝绳绝。石上磨玉簪， 
玉簪欲成中央折。瓶沉簪折知奈何，似妾今朝与君别。 
忆昔在家为女时，人言举动有殊姿。婵娟两鬓秋蝉翼， 
宛转双蛾远山色。笑随戏伴后园中，此时与君未相识。 
妾弄青梅凭短墙，君骑白马傍垂杨。墙头马上遥相顾， 
一见知君即断肠。知君断肠共君语，君指南山松柏树。 
感君松柏化为心，闇合双鬟逐君去。到君家舍五六年， 
君家大人频有言。聘则为妻奔是妾，不堪主祀奉蘋蘩。 
终知君家不可住，其奈出门无去处。岂无父母在高堂， 
亦有亲情满故乡。潜来更不通消息，今日悲羞归不得。 
为君一日恩，误妾百年身。寄言痴小人家女， 
慎勿将身轻许人。古



   卷427_21 【官牛－讽执政也】白居易 

官牛官牛驾官车，浐水岸边般载沙。一石沙，几斤重， 
朝载暮载将何用。载向五门官道西，绿槐阴下铺沙堤。 
昨来新拜右丞相，恐怕泥涂污马蹄。右丞相， 
马蹄蹋沙虽净洁，牛领牵车欲流血。右丞相， 
但能济人治国调阴阳，官牛领穿亦无妨。主



   卷427_22 【紫毫笔－讥失职也】白居易 

紫毫笔，尖如锥兮利如刀。江南石上有老兔， 
吃竹饮泉生紫毫。宣城之人采为笔，千万毛中拣一毫。 
毫虽轻，功甚重。管勒工名充岁贡，君兮臣兮勿轻用。 
勿轻用，将何如，愿赐东西府御史，愿颁左右台起居。 
搦管趋入黄金阙，抽毫立在白玉除。臣有奸邪正衙奏， 
君有动言直笔书。起居郎，侍御史，尔知紫毫不易致。 
每岁宣城进笔时，紫毫之价如金贵。慎勿空将弹失仪， 
慎勿空将录制词。知



   卷427_23 【隋堤柳－悯亡国也】白居易 

隋堤柳，岁久年深尽衰朽。风飘飘兮雨萧萧， 
三株两株汴河口。老枝病叶愁杀人，曾经大业年中春。 
大业年中炀天子，种柳成行夹流水。西自黄河东至淮， 
绿阴一千三百里。大业末年春暮月，柳色如烟絮如雪。 
南幸江都恣佚游，应将此柳系龙舟。紫髯郎将护锦缆， 
青娥御史直迷楼。海内财力此时竭，舟中歌笑何日休。 
上荒下困势不久，宗社之危如缀旒。炀天子， 
自言福祚长无穷，岂知皇子封酅公。龙舟未过彭城阁， 
义旗已入长安宫。萧墙祸生人事变，晏驾不得归秦中。 
土坟数尺何处葬，吴公台下多悲风。二百年来汴河路， 
沙草和烟朝复暮。后王何以鉴前王，请看隋堤亡国树。知



   卷427_24 【草茫茫－惩厚葬也】白居易 

草茫茫，土苍苍。苍苍茫茫在何处，骊山脚下秦皇墓。 
墓中下涸二重泉，当时自以为深固。下流水银象江海， 
上缀珠光作乌兔。别为天地于其间，拟将富贵随身去。 
一朝盗掘坟陵破，龙椁神堂三月火。可怜宝玉归人间， 
暂借泉中买身祸。奢者狼藉俭者安，一凶一吉在眼前。 
凭君回首向南望，汉文葬在霸陵原。主



   卷427_25 【古冢狐－戒艳色也】白居易 

古冢狐，妖且老，化为妇人颜色好。头变云鬟面变妆， 
大尾曳作长红裳。徐徐行傍荒村路，日欲暮时人静处。 
或歌或舞或悲啼，翠眉不举花颜低。忽然一笑千万态， 
见者十人八九迷。假色迷人犹若是，真色迷人应过此。 
彼真此假俱迷人，人心恶假贵重真。狐假女妖害犹浅， 
一朝一夕迷人眼。女为狐媚害即深，日长月增溺人心。 
何况褒妲之色善蛊惑，能丧人家覆人国。 
君看为害浅深间，岂将假色同真色。知



   卷427_26 【黑潭龙－疾贪吏也】白居易 

黑潭水深黑如墨，传有神龙人不识。潭上架屋官立祠， 
龙不能神人神之。丰凶水旱与疾疫，乡里皆言龙所为。 
家家养豚漉清酒，朝祈暮赛依巫口。神之来兮风飘飘， 
纸钱动兮锦伞摇。神之去兮风亦静，香火灭兮杯盘冷。 
肉堆潭岸石，酒泼庙前草。不知龙神享几多， 
林鼠山狐长醉饱。狐何幸，豚何辜，年年杀豚将喂狐。 
狐假龙神食豚尽，九重泉底龙知无。知



   卷427_27 【天可度－恶诈人也】白居易 

天可度，地可量，唯有人心不可防。但见丹诚赤如血， 
谁知伪言巧似簧。劝君掩鼻君莫掩，使君夫妇为参商。 
劝君掇蜂君莫掇，使君父子成豺狼。海底鱼兮天上鸟， 
高可射兮深可钓。唯有人心相对时，咫尺之间不能料。 
君不见李义府之辈笑欣欣，笑中有刀潜杀人。 
阴阳神变皆可测，不测人间笑是瞋。主



   卷427_28 【秦吉了－哀冤民也】白居易 

秦吉了，出南中，彩毛青黑花颈红。耳聪心慧舌端巧， 
鸟语人言无不通。昨日长爪鸢，今朝大觜乌。 
鸢捎乳燕一窠覆，乌啄母鸡双眼枯。鸡号堕地燕惊去， 
然后拾卵攫其雏。岂无雕与鹗，嗉中肉饱不肯搏。 
亦有鸾鹤群，闲立高飏如不闻。秦吉了，人云尔是能言鸟， 
岂不见鸡燕之冤苦。吾闻凤凰百鸟主， 
尔竟不为凤凰之前致一言，安用噪噪闲言语。主



   卷427_29 【鸦九剑－思决壅也】白居易 

欧冶子死千年后，精灵闇授张鸦九。鸦九铸剑吴山中， 
天与日时神借功。金铁腾精火翻焰，踊跃求为镆铘剑。 
剑成未试十馀年，有客持金买一观。谁知闭匣长思用， 
三尺青蛇不肯蟠。客有心，剑无口，客代剑言告鸦九。 
君勿矜我玉可切，君勿夸我钟可刜。不如持我决浮云， 
无令漫漫蔽白日。为君使无私之光及万物， 
蛰虫昭苏萌草出。主



   卷427_30 【采诗官－监前王乱亡之由也】白居易 

采诗官，采诗听歌导人言。言者无罪闻者诫， 
下流上通上下泰。周灭秦兴至隋氏，十代采诗官不置。 
郊庙登歌赞君美，乐府艳词悦君意。若求兴谕规刺言， 
万句千章无一字。不是章句无规刺，渐及朝廷绝讽议。 
诤臣杜口为冗员，谏鼓高悬作虚器。一人负扆常端默， 
百辟入门两自媚。夕郎所贺皆德音，春官每奏唯祥瑞。 
君之堂兮千里远，君之门兮九重閟。君耳唯闻堂上言， 
君眼不见门前事。贪吏害民无所忌，奸臣蔽君无所畏。 
君不见厉王胡亥之末年，群臣有利君无利。 
君兮君兮愿听此，欲开壅蔽达人情，先向歌诗求讽刺。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十八 
 
   
　 
　

　
 　



   卷428_1 【常乐里闲居偶题十六韵兼寄刘十五公舆王十…时为校书郎】白居易 

帝都名利场，鸡鸣无安居。独有懒慢者，日高头未梳。 
工拙性不同，进退迹遂殊。幸逢太平代，天子好文儒。 
小才难大用，典校在秘书。三旬两入省，因得养顽疏。 
茅屋四五间，一马二仆夫。俸钱万六千，月给亦有馀。 
既无衣食牵，亦少人事拘。遂使少年心，日日常晏如。 
勿言无知己，躁静各有徒。兰台七八人，出处与之俱。 
旬时阻谈笑，旦夕望轩车。谁能雠校闲，解带卧吾庐。 
窗前有竹玩，门处有酒酤。何以待君子，数竿对一壶。知



   卷428_2 【答元八宗简同游曲江后明日见赠】白居易 

长安千万人，出门各有营。唯我与夫子，信马悠悠行。 
行到曲江头，反照草树明。南山好颜色，病客有心情。 
水禽翻白羽，风荷袅翠茎。何必沧浪去，即此可濯缨。 
时景不重来，赏心难再并。坐愁红尘里，夕鼓咚咚声。 
归来经一宿，世虑稍复生。赖闻瑶华唱，再得尘襟清。斋



   卷428_3 【感时】白居易 

朝见日上天，暮见日入地。不觉明镜中，忽年三十四。 
勿言身未老，冉冉行将至。白发虽未生，朱颜已先悴。 
人生讵几何，在世犹如寄。虽有七十期，十人无一二。 
今我犹未悟，往往不适意。胡为方寸间，不贮浩然气。 
贫贱非不恶，道在何足避。富贵非不爱，时来当自致。 
所以达人心，外物不能累。唯当饮美酒，终日陶陶醉。 
斯言胜金玉，佩服无失坠。斋



   卷428_4 【首夏同诸校正游开元观，因宿玩月】白居易 

我与二三子，策名在京师。官小无职事，闲于为客时。 
沉沉道观中，心赏期在兹。到门车马回，入院巾杖随。 
清和四月初，树木正华滋。风清新叶影，鸟恋残花枝。 
向夕天又晴，东南馀霞披。置酒西廊下，待月杯行迟。 
须臾金魄生，若与吾徒期。光华一照耀，殿角相参差。 
终夜清景前，笑歌不知疲。长安名利地，此兴几人知。古



   卷428_5 【永崇里观居】白居易 

季夏中气候，烦暑自此收。萧飒风雨天，蝉声暮啾啾。 
永崇里巷静，华阳观院幽。轩车不到处，满地槐花秋。 
年光忽冉冉，世事本悠悠。何必待衰老，然后悟浮休。 
真隐岂长远，至道在冥搜。身虽世界住，心与虚无游。 
朝饥有蔬食，夜寒有布裘。幸免冻与馁，此外复何求。 
寡欲虽少病，乐天心不忧。何以明吾志，周易在床头。知



   卷428_6 【早送举人入试】白居易 

夙驾送举人，东方犹未明。自谓出太早，已有车马行。 
骑火高低影，街鼓参差声。可怜早朝者，相看意气生。 
日出尘埃飞，群动互营营。营营各何求，无非利与名。 
而我常晏起，虚住长安城。春深官又满，日有归山情。古



   卷428_7 【招王质夫（自此后诗为盩厔尉时作）】白居易 

濯足云水客，折腰簪笏身。喧闲迹相背，十里别经旬。 
忽因乘逸兴，莫惜访嚣尘。窗前故栽竹，与君为主人。知



   卷428_8 【祗役骆口，因与王质夫同游秋山，偶题三韵】白居易 

石拥百泉合，云破千峰开。平生烟霞侣，此地重裴回。 
今日勤王意，一半为山来。主



   卷428_9 【见萧侍御忆旧山草堂诗，因以继和】白居易 

琢玉以为架，缀珠以为笼。玉架绊野鹤，珠笼锁冥鸿。 
鸿思云外天，鹤忆松上风。珠玉信为美，鸟不恋其中。 
台中萧侍御，心与鸿鹤同。晚起慵冠豸，闲行厌避骢。 
昨见忆山诗，诗思浩无穷。归梦杳何处，旧居茫水东。 
秋闲杉桂林，春老芝朮丛。自云别山后，离抱常忡忡。 
衣绣非不荣，持宪非不雄。所乐不在此，怅望草堂空。斋



   卷428_10 【病假中南亭闲望】白居易 

欹枕不视事，两日门掩关。始知吏役身，不病不得闲。 
闲意不在远，小亭方丈间。西檐竹梢上，坐见太白山。 
遥愧峰上云，对此尘中颜。斋



   卷428_11 【仙游寺独宿】白居易 

沙鹤上阶立，潭月当户开。此中留我宿，两夜不能回。 
幸与静境遇，喜无归侣催。从今独游后，不拟共人来。古



   卷428_12 【前庭凉夜】白居易 

露簟色似玉，风幌影如波。坐愁树叶落，中庭明月多。主



   卷428_13 【官舍小亭闲望】白居易 

风竹散清韵，烟槐凝绿姿。日高人吏去，闲坐在茅茨。 
葛衣御时暑，蔬饭疗朝饥。持此聊自足，心力少营为。 
亭上独吟罢，眼前无事时。数峰太白雪，一卷陶潜诗。 
人心各自是，我是良在兹。回谢争名客，甘从君所嗤。知



   卷428_14 【早秋独夜】白居易 

井梧凉叶动，邻杵秋声发。独向檐下眠，觉来半床月。斋



   卷428_15 【听弹古渌水（琴曲名）】白居易 

闻君古渌水，使我心和平。欲识慢流意，为听疏泛声。 
西窗竹阴下，竟日有馀清。古



   卷428_16 【松斋自题（时为翰林学士）】白居易 

非老亦非少，年过三纪馀。非贱亦非贵，朝登一命初。 
才小分易足，心宽体长舒。充肠皆美食，容膝即安居。 
况此松斋下，一琴数帙书。书不求甚解，琴聊以自娱。 
夜直入君门，晚归卧吾庐。形骸委顺动，方寸付空虚。 
持此将过日，自然多晏如。昏昏复默默，非智亦非愚。主



   卷428_17 【冬夜与钱员外同直禁中】白居易 

夜深草诏罢，霜月凄凛凛。欲卧暖残杯，灯前相对饮。 
连铺青缣被，封置通中枕。仿佛百馀宵，与君同此寝。斋



   卷428_18 【和钱员外禁中夙兴见示】白居易 

窗白星汉曙，窗暖灯火馀。坐卷朱里幕，看封紫泥书。 
窅窅钟漏尽，曈曈霞景初。楼台红照曜，松竹青扶疏。 
君爱此时好，回头特谓余。不知上清界，晓景复何如。斋



   卷428_19 【夏日独直，寄萧侍御】白居易 

宪台文法地，翰林清切司。鹰猜课野鹤，骥德责山麋。 
课责虽不同，同归非所宜。是以方寸内，忽忽暗相思。 
夏日独上直，日长何所为。澹然无他念，虚静是吾师。 
形委有事牵，心与无事期。中臆一以旷，外累都若遗。 
地贵身不觉，意闲境来随。但对松与竹，如在山中时。 
情性聊自适，吟咏偶成诗。此意非夫子，馀人多不知。古



   卷428_20 【松声（修行里张家宅南亭作）】白居易 

月好好独坐，双松在前轩。西南微风来，潜入枝叶间。 
萧寥发为声，半夜明月前。寒山飒飒雨，秋琴泠泠弦。 
一闻涤炎暑，再听破昏烦。竟夕遂不寐，心体俱翛然。 
南陌车马动，西邻歌吹繁。谁知兹檐下，满耳不为喧。斋



   卷428_21 【禁中】白居易 

门严九重静，窗幽一室闲。好是修心处，何必在深山。知



   卷428_22 【赠吴丹】白居易 

巧者力苦劳，智者心苦忧。爱君无巧智，终岁闲悠悠。 
尝登御史府，亦佐东诸侯。手操纠谬简，心运决胜筹。 
宦途似风水，君心如虚舟。泛然而不有，进退得自由。 
今来脱豸冠，时往侍龙楼。官曹称心静，居处随迹幽。 
冬负南荣日，支体甚温柔。夏卧北窗风，枕席如凉秋。 
南山入舍下，酒瓮在床头。人间有闲地，何必隐林丘。 
顾我愚且昧，劳生殊未休。一入金门直，星霜三四周。 
主恩信难报，近地徒久留。终当乞闲官，退与夫子游。古



   卷428_23 【初除户曹，喜而言志】白居易 

诏授户曹掾，捧诏感君恩。感恩非为己，禄养及吾亲。 
弟兄俱簪笏，新妇俨衣巾。罗列高堂下，拜庆正纷纷。 
俸钱四五万，月可奉晨昏。廪禄二百石，岁可盈仓囷。 
喧喧车马来，贺客满我门。不以我为贪，知我家内贫。 
置酒延贺客，客容亦欢欣。笑云今日后，不复忧空尊。 
答云如君言，愿君少逡巡。我有平生志，醉后为君陈。 
人生百岁期，七十有几人。浮荣及虚位，皆是身之宾。 
唯有衣与食，此事粗关身。苟免饥寒外，馀物尽浮云。斋



   卷428_24 【秋居书怀】白居易 

门前少宾客，阶下多松竹。秋景下西墙，凉风入东屋。 
有琴慵不弄，有书闲不读。尽日方寸中，澹然无所欲。 
何须广居处，不用多积蓄。丈室可容身，斗储可充腹。 
况无治道术，坐受官家禄。不种一株桑，不锄一垄谷。 
终朝饱饭餐，卒岁丰衣服。持此知愧心，自然易为足。知



   卷428_25 【禁中晓卧，因怀王起居】白居易 

迟迟禁漏尽，悄悄暝鸦喧。夜雨槐花落，微凉卧北轩。 
曙灯残未灭，风帘闲自翻。每一得静境，思与故人言。主



   卷428_26 【养拙】白居易 

铁柔不为剑，木曲不为辕。今我亦如此，愚蒙不及门。 
甘心谢名利，灭迹归丘园。坐卧茅茨中，但对琴与尊。 
身去缰锁累，耳辞朝市喧。逍遥无所为，时窥五千言。 
无忧乐性场，寡欲清心源。始知不才者，可以探道根。知



   卷428_27 【寄李十一建】白居易 

外事牵我形，外物诱我情。李君别来久，褊吝从中生。 
忆昨访君时，立马扣柴荆。有时君未起，稚子喜先迎。 
连步笑出门，衣翻冠或倾。扫阶苔纹绿，拂榻藤阴清。 
家酝及春熟，园葵乘露烹。看山东亭坐，待月南原行。 
门静唯鸟语，坊远少鼓声。相对尽日言，不及利与名。 
分手来几时，明月三四盈。别时残花落，及此新蝉鸣。 
芳岁忽已晚，离抱怅未平。岂不思命驾，吏职坐相萦。 
前时君有期，访我来山城。心赏久云阻，言约无自轻。 
相去幸非远，走马一日程。斋



   卷428_28 【旅次华州，赠袁右丞】白居易 

渭水绿溶溶，华山青崇崇。山水一何丽，君子在其中。 
才与世会合，物随诚感通。德星降人福，时雨助岁功。 
化行人无讼，囹圄千日空。政顺气亦和，黍稷三年丰。 
客自帝城来，驱马出关东。爱此一郡人，如见太古风。 
方今天子心，忧人正忡忡。安得天下守，尽得如袁公。知



   卷428_29 【酬杨九弘贞长安病中见寄】白居易 

伏枕君寂寂，折腰我营营。所嗟经时别，相去一宿程。 
携手昨何时，昆明春水平。离郡来几日，太白夏云生。 
之子未得意，贫病客帝城。贫坚志士节，病长高人情。 
隐几自恬澹，闭门无送迎。龙卧心有待，鹤瘦貌弥清。 
清机发为文，投我如振琼。何以慰饥渴，捧之吟一声。斋



   卷428_30 【禁中寓直梦游仙游寺】白居易 

西轩草诏暇，松竹深寂寂。月出清风来，忽似山中夕。 
因成西南梦，梦作游仙客。觉闻宫漏声，犹谓山泉滴。古



   卷428_31 【赠王山人】白居易 

闻君减寝食，日听神仙说。暗待非常人，潜求长生诀。 
言长本对短，未离生死辙。假使得长生，才能胜夭折。 
松树千年朽，槿花一日歇。毕竟共虚空，何须夸岁月。 
彭殇徒自异，生死终无别。不如学无生，无生即无灭。斋



   卷428_32 【秋山】白居易 

久病旷心赏，今朝一登山。山秋云物冷，称我清羸颜。 
白石卧可枕，青萝行可攀。意中如有得，尽日不欲还。 
人生无几何，如寄天地间。心有千载忧，身无一日闲。 
何时解尘网，此地来掩关。主



   卷428_33 【赠能七伦】白居易 

涧松高百寻，四时寒森森。临风有清韵，向日无曲阴。 
如何时俗人，但赏桃李林。岂不知坚贞，芳馨诱其心。 
能生学为文，气高功亦深。手中一百篇，句句披沙金。 
苦节二十年，无人振陆沉。今我尚贫贱，徒为尔知音。知



   卷428_34 【题杨颖士西亭】白居易 

静得亭上境，远谐尘外踪。凭轩东南望，鸟灭山重重。 
竹露冷烦襟，杉风清病容。旷然宜真趣，道与心相逢。 
即此可遗世，何必蓬壶峰。知



   卷428_35 【题赠郑秘书征君石沟溪隐居】白居易 

郑君得自然，虚白生心胸。吸彼沆瀣精，凝为冰雪容。 
大君贞元初，求贤致时雍。蒲轮入翠微，迎下天台峰。 
赤城别松乔，黄阁交夔龙。俯仰受三命，从容辞九重。 
出笼鹤翩翩，归林凤雍雍。在火辨良玉，经霜识贞松。 
新居寄楚山，山碧溪溶溶。丹灶烧烟煴，黄精花丰茸。 
蕙帐夜琴澹，桂尊春酒浓。时人不到处，苔石无尘踪。 
我今何为者，趋世身龙钟。不向林壑访，无由朝市逢。 
终当解尘缨，卜筑来相从。古



   卷428_36 【及第后归觐，留别诸同年】白居易 

十年常苦学，一上谬成名。擢第未为贵，贺亲方始荣。 
时辈六七人，送我出帝城。轩车动行色，丝管举离声。 
得意减别恨，半酣轻远程。翩翩马蹄疾，春日归乡情。古



   卷428_37 【清夜琴兴】白居易 

月出鸟栖尽，寂然坐空林。是时心境闲，可以弹素琴。 
清泠由木性，恬澹随人心。心积和平气，木应正始音。 
响馀群动息，曲罢秋夜深。正声感元化，天地清沉沉。古



   卷428_38 【郊陶潜体诗十六首】白居易 

不动者厚地，不息者高天。无穷者日月，长在者山川。 
松柏与龟鹤，其寿皆千年。嗟嗟群物中，而人独不然。 
早出向朝市，暮已归下泉。形质及寿命，危脆若浮烟。 
尧舜与周孔，古来称圣贤。借问今何在，一去亦不还。 
我无不死药，万万随化迁。所未定知者，修短迟速间。 
幸及身健日，当歌一尊前。何必待人劝，持此自为欢。知

翳翳逾月阴，沉沉连日雨。开帘望天色，黄云暗如土。 
行潦毁我墉，疾风坏我宇。蓬莠生庭院，泥涂失场圃。 
村深绝宾客，窗晦无俦侣。尽日不下床，跳蛙时入户。 
出门无所往，入室还独处。不以酒自娱，块然与谁语。知

朝饮一杯酒，冥心合元化。兀然无所思，日高尚闲卧。 
暮读一卷书，会意如嘉话。欣然有所遇，夜深犹独坐。 
又得琴上趣，安弦有馀暇。复多诗中狂，下笔不能罢。 
唯兹三四事，持用度昼夜。所以阴雨中，经旬不出舍。 
始悟独往人，心安时亦过。古

东家采桑妇，雨来苦愁悲。蔟蚕北堂前，雨冷不成丝。 
西家荷锄叟，雨来亦怨咨。种豆南山下，雨多落为萁。 
而我独何幸，酝酒本无期。及此多雨日，正遇新熟时。 
开瓶泻尊中，玉液黄金脂。持玩已可悦，欢尝有馀滋。 
一酌发好容，再酌开愁眉。连延四五酌，酣畅入四肢。 
忽然遗我物，谁复分是非。是时连夕雨，酩酊无所知。 
人心苦颠倒，反为忧者嗤。知

朝亦独醉歌，暮亦独醉睡。未尽一壶酒，已成三独醉。 
勿嫌饮太少，且喜欢易致。一杯复两杯，多不过三四。 
便得心中适，尽忘身外事。更复强一杯，陶然遗万累。 
一饮一石者，徒以多为贵。及其酩酊时，与我亦无异。 
笑谢多饮者，酒钱徒自费。古

天秋无片云，地静无纤尘。团团新晴月，林外生白轮。 
忆昨阴霖天，连连三四旬。赖逢家酝熟，不觉过朝昏。 
私言雨霁后，可以罢馀尊。及对新月色，不醉亦愁人。 
床头残酒榼，欲尽味弥淳。携置南檐下，举酌自殷勤。 
清光入杯杓，白露生衣巾。乃知阴与晴，安可无此君。 
我有乐府诗，成来人未闻。今宵醉有兴，狂咏惊四邻。 
独赏犹复尔，何况有交亲。知

中秋三五夜，明月在前轩。临觞忽不饮，忆我平生欢。 
我有同心人，邈邈崔与钱。我有忘形友，迢迢李与元。 
或飞青云上，或落江湖间。与我不相见，于今四五年。 
我无缩地术，君非驭风仙。安得明月下，四人来晤言。 
良夜信难得，佳期杳无缘。明月又不驻，渐下西南天。 
岂无他时会，惜此清景前。斋

家酝饮已尽，村中无酒酤。坐愁今夜醒，其奈秋怀何。 
有客忽叩门，言语一何佳。云是南村叟，挈榼来相过。 
且喜尊不燥，安问少与多。重阳虽已过，篱菊有残花。 
欢来苦昼短，不觉夕阳斜。老人勿遽起，且待新月华。 
客去有馀趣，竟夕独酣歌。主

原生衣百结，颜子食一箪。欢然乐其志，有以忘饥寒。 
今我何人哉，德不及先贤。衣食幸相属，胡为不自安。 
况兹清渭曲，居处安且闲。榆柳百馀树，茅茨十数间。 
寒负檐下日，热濯涧底泉。日出犹未起，日入已复眠。 
西风满村巷，清凉八月天。但有鸡犬声，不闻车马喧。 
时倾一尊酒，坐望东南山。稚侄初学步，牵衣戏我前。 
即此自可乐，庶几颜与原。斋

湛湛尊中酒，有功不自伐。不伐人不知，我今代其说。 
良将临大敌，前驱千万卒。一箪投河饮，赴死心如一。 
壮士磨匕首，勇愤气蓬勃。一酣忘报雠，四体如无骨。 
东海杀孝妇，天旱逾年月。一酌酹其魂，通宵雨不歇。 
咸阳秦狱气，冤痛结为物。千岁不肯散，一沃亦销失。 
况兹儿女恨，及彼幽忧疾。快饮无不消，如霜得春日。 
方知麹糵灵，万物无与匹。古

烟霞隔悬圃，风波限瀛洲。我岂不欲往，大海路阻修。 
神仙但闻说，灵药不可求。长生无得者，举世如蜉蝣。 
逝者不重回，存者难久留。踟蹰未死间，何苦怀百忧。 
念此忽内热，坐看成白头。举杯还独饮，顾影自献酬。 
心与口相约，未醉勿言休。今朝不尽醉，知有明朝不。 
不见郭门外，累累坟与丘。月明愁杀人，黄蒿风飕飕。 
死者若有知，悔不秉烛游。知

吾闻浔阳郡，昔有陶征君。爱酒不爱名，忧醒不忧贫。 
尝为彭泽令，在官才八旬。愀然忽不乐，挂印著公门。 
口吟归去来，头戴漉酒巾。人吏留不得，直入故山云。 
归来五柳下，还以酒养真。人间荣与利，摆落如泥尘。 
先生去已久，纸墨有遗文。篇篇劝我饮，此外无所云。 
我从老大来，窃慕其为人。其他不可及，且效醉昏昏。斋

楚王疑忠臣，江南放屈平。晋朝轻高士，林下弃刘伶。 
一人常独醉，一人常独醒。醒者多苦志，醉者多欢情。 
欢情信独善，苦志竟何成。兀傲瓮间卧，憔悴泽畔行。 
彼忧而此乐，道理甚分明。愿君且饮酒，勿思身后名。斋

有一燕赵士，言貌甚奇瑰。日日酒家去，脱衣典数杯。 
问君何落拓，云仆生草莱。地寒命且薄，徒抱王佐才。 
岂无济时策，君门乏良媒。三献寝不报，迟迟空手回。 
亦有同门生，先升青云梯。贵贱交道绝，朱门叩不开。 
及归种禾黍，三岁旱为灾。入山烧黄白，一旦化为灰。 
蹉跎五十馀，生世苦不谐。处处去不得，却归酒中来。知

南巷有贵人，高盖驷马车。我问何所苦，四十垂白须。 
答云君不知，位重多忧虞。北里有寒士，瓮牖绳为枢。 
出扶桑枣杖，入卧蜗牛庐。散贱无忧患，心安体亦舒。 
东邻有富翁，藏货遍五都。东京收粟帛，西市鬻金珠。 
朝营暮计算，昼夜不安居。西舍有贫者，匹妇配匹夫。 
布裙行赁舂，裋褐坐佣书。以此求口食，一饱欣有馀。 
贵贱与贫富，高下虽有殊。忧乐与利害，彼此不相逾。 
是以达人观，万化同一途。但未知生死，胜负两何如。 
迟疑未知间，且以酒为娱。古

济水澄而洁，河水浑而黄。交流列四渎，清浊不相伤。 
太公战牧野，伯夷饿首阳。同时号贤圣，进退不相妨。 
谓天不爱民，胡为生稻粱。谓天果爱民，胡为生豺狼。 
谓神福善人，孔圣竟栖遑。谓神祸淫人，暴秦终霸王。 
颜回与黄宪，何辜早夭亡。蝮蛇与鸩鸟，何得寿延长。 
物理不可测，神道亦难量。举头仰问天，天色但苍苍。 
唯当多种黍，日醉手中觞。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百二十九 
 
   
　 
　

　
 　



   卷429_1 【自题写真（时为翰林学士）】白居易 

我貌不自识，李放写我真。静观神与骨，合是山中人。 
蒲柳质易朽，麋鹿心难驯。何事赤墀上，五年为侍臣。 
况多刚狷性，难与世同尘。不惟非贵相，但恐生祸因。 
宜当早罢去，收取云泉身。斋



   卷429_2 【遣怀（自此后诗在渭村作）】白居易 

寓心身体中，寓性方寸内。此身是外物，何足苦忧爱。 
况有假饰者，华簪及高盖。此又疏于身，复在外物外。 
操之多惴栗，失之又悲悔。乃知名与器，得丧俱为害。 
颓然环堵客，萝蕙为巾带。自得此道来，身穷心甚泰。主



   卷429_3 【渭上偶钓】白居易 

渭水如镜色，中有鲤与鲂。偶持一竿竹，悬钓在其傍。 
微风吹钓丝，袅袅十尺长。谁知对鱼坐，心在无何乡。 
昔有白头人，亦钓此渭阳。钓人不钓鱼，七十得文王。 
况我垂钓意，人鱼又兼忘。无机两不得，但弄秋水光。 
兴尽钓亦罢，归来饮我觞。古



   卷429_4 【隐几】白居易 

身适忘四支，心适忘是非。既适又忘适，不知吾是谁。 
百体如槁木，兀然无所知。方寸如死灰，寂然无所思。 
今日复明日，身心忽两遗。行年三十九，岁暮日斜时。 
四十心不动，吾今其庶几。斋



   卷429_5 【春眠】白居易 

新浴肢体畅，独寝神魂安。况因夜深坐，遂成日高眠。 
春被薄亦暖，朝窗深更闲。却忘人间事，似得枕上仙。 
至适无梦想，大和难名言。全胜彭泽醉，欲敌曹溪禅。 
何物呼我觉，伯劳声关关。起来妻子笑，生计春茫然。主



   卷429_6 【闲居】白居易 

空腹一盏粥，饥食有馀味。南檐半床日，暖卧因成睡。 
绵袍拥两膝，竹几支双臂。从旦直至昏，身心一无事。 
心足即为富，身闲乃当贵。富贵在此中，何必居高位。 
君看裴相国，金紫光照地。心苦头尽白，才年四十四。 
乃知高盖车，乘者多忧畏。古



   卷429_7 【夏日】白居易 

东窗晚无热，北户凉有风。尽日坐复卧，不离一室中。 
中心本无系，亦与出门同。知



   卷429_8 【适意二首】白居易 

十年为旅客，常有饥寒愁。三年作谏官，复多尸素羞。 
有酒不暇饮，有山不得游。岂无平生志，拘牵不自由。 
一朝归渭上，泛如不系舟。置心世事外，无喜亦无忧。 
终日一蔬食，终年一布裘。寒来弥懒放，数日一梳头。 
朝睡足始起，夜酌醉即休。人心不过适，适外复何求。斋

早岁从旅游，颇谙时俗意。中年忝班列，备见朝廷事。 
作客诚已难，为臣尤不易。况余方且介，举动多忤累。 
直道速我尤，诡遇非吾志。胸中十年内，消尽浩然气。 
自从返田亩，顿觉无忧愧。蟠木用难施，浮云心易遂。 
悠悠身与世，从此两相弃。主



   卷429_9 【首夏病间】白居易 

我生来几时，万有四千日。自省于其间，非忧即有疾。 
老去虑渐息，年来病初愈。忽喜身与心，泰然两无苦。 
况兹孟夏月，清和好时节。微风吹袷衣，不寒复不热。 
移榻树阴下，竟日何所为。或饮一瓯茗，或吟两句诗。 
内无忧患迫，外无职役羁。此日不自适，何时是适时。古



   卷429_10 【晚春酤酒】白居易 

百花落如雪，两鬓垂作丝。春去有来日，我老无少时。 
人生待富贵，为乐常苦迟。不如贫贱日，随分开愁眉。 
卖我所乘马，典我旧朝衣。尽将酤酒饮，酩酊步行归。 
名姓日隐晦，形骸日变衰。醉卧黄公肆，人知我是谁。斋



   卷429_11 【兰若寓居】白居易 

名宦老慵求，退身安草野。家园病懒归，寄居在兰若。 
薜衣换簪组，藜杖代车马。行止辄自由，甚觉身潇洒。 
晨游南坞上，夜息东庵下。人间千万事，无有关心者。斋



   卷429_12 【麹生访宿】白居易 

西斋寂已暮，叩门声樀樀。知是君宿来，自拂尘埃席。 
村家何所有，茶果迎来客。贫静似僧居，竹林依四壁。 
厨灯斜影出，檐雨馀声滴。不是爱闲人，肯来同此夕。斋



   卷429_13 【闻庾七左降，因咏所怀】白居易 

我病卧渭北，君老谪巴东。相悲一长叹，薄命与君同。 
既叹还自哂，哂叹两未终。后心诮前意，所见何迷蒙。 
人生大块间，如鸿毛在风。或飘青云上，或落泥涂中。 
衮服相天下，倘来非我通。布衣委草莽，偶去非吾穷。 
外物不可必，中怀须自空。无令怏怏气，留滞在心胸。知



   卷429_14 【答卜者】白居易 

病眼昏似夜，衰鬓飒如秋。除却须衣食，平生百事休。 
知君善易者，问我决疑不。不卜非他故，人间无所求。主



   卷429_15 【归田三首】白居易 

人生何所欲，所欲唯两端。中人爱富贵，高士慕神仙。 
神仙须有籍，富贵亦在天。莫恋长安道，莫寻方丈山。 
西京尘浩浩，东海浪漫漫。金门不可入，琪树何由攀。 
不如归山下，如法种春田。知

种田意已决，决意复何如。卖马买犊使，徒步归田庐。 
迎春治耒耜，候雨辟菑畬。策杖田头立，躬亲课仆夫。 
吾闻老农言，为稼慎在初。所施不卤莽，其报必有馀。 
上求奉王税，下望备家储。安得放慵惰，拱手而曳裾。 
学农未为鄙，亲友勿笑余。更待明年后，自拟执犁锄。古

三十为近臣，腰间鸣佩玉。四十为野夫，田中学锄谷。 
何言十年内，变化如此速。此理固是常，穷通相倚伏。 
为鱼有深水，为鸟有高木。何必守一方，窘然自牵束。 
化吾足为马，吾因以行陆。化吾手为弹，吾因以求肉。 
形骸为异物，委顺心犹足。幸得且归农，安知不为福。 
况吾行欲老，瞥若风前烛。孰能俄顷间，将心系荣辱。主



   卷429_16 【秋游原上】白居易 

七月行已半，早凉天气清。清晨起巾栉，徐步出柴荆。 
露杖筇竹冷，风襟越蕉轻。闲携弟侄辈，同上秋原行。 
新枣未全赤，晚瓜有馀馨。依依田家叟，设此相逢迎。 
自我到此村，往来白发生。村中相识久，老幼皆有情。 
留连向暮归，树树风蝉声。是时新雨足，禾黍夹道青。 
见此令人饱，何必待西成。斋



   卷429_17 【九日登西原宴望（同诸兄弟作）】白居易 

病爱枕席凉，日高眠未辍。弟兄呼我起，今日重阳节。 
起登西原望，怀抱同一豁。移座就菊丛，糕酒前罗列。 
虽无丝与管，歌笑随情发。白日未及倾，颜酡耳已热。 
酒酣四向望，六合何空阔。天地自久长，斯人几时活。 
请看原下村，村人死不歇。一村四十家，哭葬无虚月。 
指此各相勉，良辰且欢悦。古



   卷429_18 【寄同病者】白居易 

三十生二毛，早衰为沉疴。四十官七品，拙宦非由他。 
年颜日枯槁，时命日蹉跎。岂独我如此，圣贤无奈何。 
回观亲旧中，举目尤可嗟。或有终老者，沉贱如泥沙。 
或有始壮者，飘忽如风花。穷饿与夭促，不如我者多。 
以此反自慰，常得心平和。寄言同病者，回叹且为歌。主



   卷429_19 【游蓝田山卜居】白居易 

脱置腰下组，摆落心中尘。行歌望山去，意似归乡人。 
朝蹋玉峰下，暮寻蓝水滨。拟求幽僻地，安置疏慵身。 
本性便山寺，应须旁悟真。主



   卷429_20 【村雪夜坐】白居易 

南窗背灯坐，风霰暗纷纷。寂寞深村夜，残雁雪中闻。古



   卷429_21 【东园玩菊】白居易 

少年昨已去，芳岁今又阑。如何寂寞意，复此荒凉园。 
园中独立久，日澹风露寒。秋蔬尽芜没，好树亦凋残。 
唯有数丛菊，新开篱落间。携觞聊就酌，为尔一留连。 
忆我少小日，易为兴所牵。见酒无时节，未饮已欣然。 
近从年长来，渐觉取乐难。常恐更衰老，强饮亦无欢。 
顾谓尔菊花，后时何独鲜。诚知不为我，借尔暂开颜。知



   卷429_22 【观稼】白居易 

世役不我牵，身心常自若。晚出看田亩，闲行旁村落。 
累累绕场稼，啧啧群飞雀。年丰岂独人，禽鸟声亦乐。 
田翁逢我喜，默起具尊杓。敛手笑相延，社酒有残酌。 
愧兹勤且敬，藜杖为淹泊。言动任天真，未觉农人恶。 
停杯问生事，夫种妻儿获。筋力苦疲劳，衣食常单薄。 
自惭禄仕者，曾不营农作。饥食无所劳，何殊卫人鹤。主



   卷429_23 【闻哭者】白居易 

昨日南邻哭，哭声一何苦。云是妻哭夫，夫年二十五。 
今朝北里哭，哭声又何切。云是母哭儿，儿年十七八。 
四邻尚如此，天下多夭折。乃知浮世人，少得垂白发。 
余今过四十，念彼聊自悦。从此明镜中，不嫌头似雪。知



   卷429_24 【新构亭台，示诸弟侄】白居易 

平台高数尺，台上结茅茨。东西疏二牖，南北开两扉。 
芦帘前后卷，竹簟当中施。清泠白石枕，疏凉黄葛衣。 
开襟向风坐，夏日如秋时。啸傲颇有趣，窥临不知疲。 
东窗对华山，三峰碧参差。南檐当渭水，卧见云帆飞。 
仰摘枝上果，俯折畦中葵。足以充饥渴，何必慕甘肥。 
况有好群从，旦夕相追随。主



   卷429_25 【自吟拙什，因有所怀】白居易 

懒病每多暇，暇来何所为。未能抛笔砚，时作一篇诗。 
诗成淡无味，多被众人嗤。上怪落声韵，下嫌拙言词。 
时时自吟咏，吟罢有所思。苏州及彭泽，与我不同时。 
此外复谁爱，唯有元微之。谪向江陵府，三年作判司。 
相去二千里，诗成远不知。古



   卷429_26 【东坡秋意，寄元八】白居易 

寥落野陂畔，独行思有馀。秋荷病叶上，白露大如珠。 
忽忆同赏地，曲江东北隅。秋池少游客，唯我与君俱。 
啼蛩隐红蓼，瘦马蹋青芜。当时与今日，俱是暮秋初。 
节物苦相似，时景亦无馀。唯有人分散，经年不得书。斋



   卷429_27 【闲居】白居易 

深闭竹间扉，静扫松下地。独啸晚风前，何人知此意。 
看山尽日坐，枕帙移时睡。谁能从我游，使君心无事。古



   卷429_28 【咏拙】白居易 

所禀有巧拙，不可改者性。所赋有厚薄，不可移者命。 
我性愚且蠢，我命薄且屯。问我何以知，所知良有因。 
亦曾举两足，学人蹋红尘。从兹知性拙，不解转如轮。 
亦曾奋六翮，高飞到青云。从兹知命薄，摧落不逡巡。 
慕贵而厌贱，乐富而恶贫。同此天地间，我岂异于人。 
性命苟如此，反则成苦辛。以此自安分，虽穷每欣欣。 
葺茅为我庐，编蓬为我门。缝布作袍被，种谷充盘飧。 
静读古人书，闲钓清渭滨。优哉复游哉，聊以终吾身。斋



   卷429_29 【咏慵】白居易 

有官慵不选，有田慵不农。屋穿慵不葺，衣裂慵不缝。 
有酒慵不酌，无异尊常空。有琴慵不弹，亦与无弦同。 
家人告饭尽，欲炊慵不舂。亲朋寄书至，欲读慵开封。 
尝闻嵇叔夜，一生在慵中。弹琴复锻铁，比我未为慵。主



   卷429_30 【冬夜】白居易 

家贫亲爱散，身病交游罢。眼前无一人，独掩村斋卧。 
冷落灯火暗，离披帘幕破。策策窗户前，又闻新雪下。 
长年渐省睡，夜半起端坐。不学坐忘心，寂莫安可过。 
兀然身寄世，浩然心委化。如此来四年，一千三百夜。知



   卷429_31 【村中留李三固言宿】白居易 

平生早游宦，不道无亲故。如我与君心，相知应有数。 
春明门前别，金氏陂中遇。村酒两三杯，相留寒日暮。 
勿嫌村酒薄，聊酌论心素。请君少踟蹰，系马门前树。 
明年身若健，便拟江湖去。他日纵相思，知君无觅处。 
后会既茫茫，今宵君且住。斋



   卷429_32 【友人夜访】白居易 

檐间清风簟，松下明月杯。幽意正如此，况乃故人来。知



   卷429_33 【游悟真寺诗（一百三十韵）】白居易 

元和九年秋，八月月上弦。我游悟真寺，寺在王顺山。 
去山四五里，先闻水潺湲。自兹舍车马，始涉蓝溪湾。 
手拄青竹杖，足蹋白石滩。渐怪耳目旷，不闻人世喧。 
山下望山上，初疑不可攀。谁知中有路，盘折通岩巅。 
一息幡竿下，再休石龛边。龛间长丈馀，门户无扃关。 
仰窥不见人，石发垂若鬟。惊出白蝙蝠，双飞如雪翻。 
回首寺门望，青崖夹朱轩。如擘山腹开，置寺于其间。 
入门无平地，地窄虚空宽。房廊与台殿，高下随峰峦。 
岩崿无撮土，树木多瘦坚。根株抱石长，屈曲虫蛇蟠。 
松桂乱无行，四时郁芊芊。枝梢袅青翠，韵若风中弦。 
日月光不透，绿阴相交延。幽鸟时一声，闻之似寒蝉。 
首憩宾位亭，就坐未及安。须臾开北户，万里明豁然。 
拂檐虹霏微，绕栋云回旋。赤日间白雨，阴晴同一川。 
野绿簇草树，眼界吞秦原。渭水细不见，汉陵小于拳。 
却顾来时路，萦纡映朱栏。历历上山人，一一遥可观。 
前对多宝塔，风铎鸣四端。栾栌与户牖，恰恰金碧繁。 
云昔迦叶佛，此地坐涅槃。至今铁钵在，当底手迹穿。 
西开玉像殿，白佛森比肩。斗薮尘埃衣，礼拜冰雪颜。 
叠霜为袈裟，贯雹为华鬘。逼观疑鬼功，其迹非雕镌。 
次登观音堂，未到闻栴檀。上阶脱双履，敛足升净筵。 
六楹排玉镜，四座敷金钿。黑夜自光明，不待灯烛燃。 
众宝互低昂，碧珮珊瑚幡。风来似天乐，相触声珊珊。 
白珠垂露凝，赤珠滴血殷。点缀佛髻上，合为七宝冠。 
双瓶白琉璃，色若秋水寒。隔瓶见舍利，圆转如金丹。 
玉笛何代物，天人施祇园。吹如秋鹤声，可以降灵仙。 
是时秋方中，三五月正圆。宝堂豁三门，金魄当其前。 
月与宝相射，晶光争鲜妍。照人心骨冷，竟夕不欲眠。 
晓寻南塔路，乱竹低婵娟。林幽不逢人，寒蝶飞翾翾。 
山果不识名，离离夹道蕃。足以疗饥乏，摘尝味甘酸。 
道南蓝谷神，紫伞白纸钱。若岁有水旱，诏使修蘋蘩。 
以地清净故，献奠无荤膻。危石叠四五，pI嵬欹且刓。 
造物者何意，堆在岩东偏。冷滑无人迹，苔点如花笺。 
我来登上头，下临不测渊。目眩手足掉，不敢低头看。 
风从石下生，薄人而上抟。衣服似羽翮，开张欲飞鶱。 
gf々三面峰，峰尖刀剑攒。往往白云过，决开露青天。 
西北日落时，夕晖红团团。千里翠屏外，走下丹砂丸。 
东南月上时，夜气青漫漫。百丈碧潭底，写出黄金盘。 
蓝水色似蓝，日夜长潺潺。周回绕山转，下视如青环。 
或铺为慢流，或激为奔湍。泓澄最深处，浮出蛟龙涎。 
侧身入其中，悬磴尤险艰。扪萝蹋樛木，下逐饮涧猿。 
雪迸起白鹭，锦跳惊红鳣。歇定方盥漱，濯去支体烦。 
浅深皆洞彻，可照脑与肝。但爱清见底，欲寻不知源。 
东崖饶怪石，积甃苍琅玕。温润发于外，其间韫玙璠。 
卞和死已久，良玉多弃捐。或时泄光彩，夜与星月连。 
中顶最高峰，拄天青玉竿。q0p0上不得，岂我能攀援。 
上有白莲池，素葩覆清澜。闻名不可到，处所非人寰。 
又有一片石，大如方尺砖。插在半壁上，其下万仞悬。 
云有过去师，坐得无生禅。号为定心石，长老世相传。 
却上谒仙祠，蔓草生绵绵。昔闻王氏子，羽化升上玄。 
其西晒药台，犹对芝朮田。时复明月夜，上闻黄鹤言。 
回寻画龙堂，二叟鬓发斑。想见听法时，欢喜礼印坛。 
复归泉窟下，化作龙蜿蜒。阶前石孔在，欲雨生白烟。 
往有写经僧，身静心精专。感彼云外鸽，群飞千翩翩。 
来添砚中水，去吸岩底泉。一日三往复，时节长不愆。 
经成号圣僧，弟子名杨难。诵此莲花偈，数满百亿千。 
身坏口不坏，舌根如红莲。颅骨今不见，石函尚存焉。 
粉壁有吴画，笔彩依旧鲜。素屏有褚书，墨色如新干。 
灵境与异迹，周览无不殚。一游五昼夜，欲返仍盘桓。 
我本山中人，误为时网牵。牵率使读书，推挽令效官。 
既登文字科，又忝谏诤员。拙直不合时，无益同素餐。 
以此自惭惕，戚戚常寡欢。无成心力尽，未老形骸残。 
今来脱簪组，始觉离忧患。及为山水游，弥得纵疏顽。 
野麋断羁绊，行走无拘挛。池鱼放入海，一往何时还。 
身著居士衣，手把南华篇。终来此山住，永谢区中缘。 
我今四十馀，从此终身闲。若以七十期，犹得三十年。斋



   卷429_34 【酬张十八访宿见赠（自此后诗为赞善大夫时所作）】白居易 

昔我为近臣，君常稀到门。今我官职冷，君君来往频。 
我受狷介性，立为顽拙身。平生虽寡合，合即无缁磷。 
况君秉高义，富贵视如云。五侯三相家，眼冷不见君。 
问其所与游，独言韩舍人。其次即及我，我愧非其伦。 
胡为谬相爱，岁晚逾勤勤。落然颓檐下，一话夜达晨。 
床单食味薄，亦不嫌我贫。日高上马去，相顾犹逡巡。 
长安久无雨，日赤风昏昏。怜君将病眼，为我犯埃尘。 
远从延康里，来访曲江滨。所重君子道，不独愧相亲。主



   卷429_35 【朝归书寄元八】白居易 

进入阁前拜，退就廊下餐。归来昭国里，人卧马歇鞍。 
却睡至日午，起坐心浩然。况当好时节，雨后清和天。 
柿树绿阴合，王家庭院宽。瓶中鄠县酒，墙上终南山。 
独眠仍独坐，开襟当风前。禅师与诗客，次第来相看。 
要语连夜语，须眠终日眠。除非奉朝谒，此外无别牵。 
年长身且健，官贫心甚安。幸无急病痛，不至苦饥寒。 
自此聊以适，外缘不能干。唯应静者信，难为动者言。 
台中元侍御，早晚作郎官。未作郎官际，无人相伴闲。知



   卷429_36 【酬吴七见寄】白居易 

曲江有病客，寻常多掩关。又闻马死来，不出身更闲。 
闻有送书者，自起出门看。素缄署丹字，中有琼瑶篇。 
口吟耳自听，当暑忽翛然。似漱寒玉冰，如闻商风弦。 
首章叹时节，末句思笑言。懒慢不相访，隔街如隔山。 
尝闻陶潜语，心远地自偏。君住安邑里，左右车徒喧。 
竹药闭深院，琴尊开小轩。谁知市南地，转作壶中天。 
君本上清人，名在石堂间。不知有何过，谪作人间仙。 
常恐岁月满，飘然归紫烟。莫忘蜉蝣内，进士有同年。古



   卷429_37 【昭国闲居】白居易 

贫闲日高起，门巷昼寂寂。时暑放朝参，天阴少人客。 
槐花满田地，仅绝人行迹。独在一床眠，清凉风雨夕。 
勿嫌坊曲远，近即多牵役。勿嫌禄俸薄，厚即多忧责。 
平生尚恬旷，老大宜安适。何以养吾真，官闲居处僻。斋



   卷429_38 【喜陈兄至】白居易 

黄鸟啼欲歇，青梅结半成。坐怜春物尽，起入东园行。 
携觞懒独酌，忽闻叩门声。闲人犹喜至，何况是陈兄。 
从容尽日语，稠叠长年情。勿轻一盏酒，可以话平生。斋



   卷429_39 【赠杓直】白居易 

世路重禄位，栖栖者孔宣。人情爱年寿，夭死者颜渊。 
二人如何人，不奈命与天。我今信多幸，抚己愧前贤。 
已年四十四，又为五品官。况兹知足外，别有所安焉。 
早年以身代，直赴逍遥篇。近岁将心地，回向南宗禅。 
外顺世间法，内脱区中缘。进不厌朝市，退不恋人寰。 
自吾得此心，投足无不安。体非导引适，意无江湖闲。 
有兴或饮酒，无事多掩关。寂静夜深坐，安稳日高眠。 
秋不苦长夜，春不惜流年。委形老小外，忘怀生死间。 
昨日共君语，与余心膂然。此道不可道，因君聊强言。知



   卷429_40 【寄张十八】白居易 

饥止一簟食，渴止一壶浆。出入止一马，寝兴止一床。 
此外无长物，于我有若亡。胡然不知足，名利心遑遑。 
念兹弥懒放，积习遂为常。经旬不出门，竟日不下堂。 
同病者张生，贫僻住延康。慵中每相忆，此意未能忘。 
迢迢青槐街，相去八九坊。秋来未相见，应有新诗章。 
早晚来同宿，天气转清凉。主



   卷429_41 【题玉泉寺】白居易 

湛湛玉泉色，悠悠浮云身。闲心对定水，清净两无尘。 
手把青筇杖，头戴白纶巾。兴尽下山去，知我是谁人。斋



   卷429_42 【朝回游城南】白居易 

朝退马未困，秋初日犹长。回辔城南去，郊野正清凉。 
水竹夹小径，萦回绕川冈。仰看晚山色，俯弄秋泉光。 
青松系我马，白石为我床。常时簪组累，此日和身忘。 
旦随鹓鹭末，暮游鸥鹤旁。机心一以尽，两处不乱行。 
谁辨心与迹，非行亦非藏。知



   卷429_43 【舟行（江州路上作）】白居易 

帆影日渐高，闲眠犹未起。起问鼓枻人，已行三十里。 
船头有行灶，炊稻烹红鲤。饱食起婆娑，盥漱秋江水。 
平生沧浪意，一旦来游此。何况不失家，舟中载妻子。知



   卷429_44 【湓浦早冬】白居易 

浔阳孟冬月，草木未全衰。祇抵长安陌，凉风八月时。 
日西湓水曲，独行吟旧诗。蓼花始零落，蒲叶稍离披。 
但作城中想，何异曲江池。知



   卷429_45 【江州雪】白居易 

新雪满前山，初晴好天气。日西骑马出，忽有京都意。 
城柳方缀花，檐冰才结穗。须臾风日暖，处处皆飘坠。 
行吟赏未足，坐叹销何易。犹胜岭南看，雰雰不到地。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十 
 
   
　 
　

　
 　



   卷430_1 【题浔阳楼（自此后诗江州司马时作）】白居易 

常爱陶彭泽，文思何高玄。又怪韦江州，诗情亦清闲。 
今朝登此楼，有以知其然。大江寒见底，匡山青倚天。 
深夜湓浦月，平旦炉峰烟。清辉与灵气，日夕供文篇。 
我无二人才，孰为来其间。因高偶成句，俯仰愧江山。斋



   卷430_2 【访陶公旧宅】白居易 

垢尘不污玉，灵凤不啄膻。呜呼陶靖节，生彼晋宋间。 
心实有所守，口终不能言。永惟孤竹子，拂衣首阳山。 
夷齐各一身，穷饿未为难。先生有五男，与之同饥寒。 
肠中食不充，身上衣不完。连征竟不起，斯可谓真贤。 
我生君之后，相去五百年。每读五柳传，目想心拳拳。 
昔常咏遗风，著为十六篇。今来访故宅，森若君在前。 
不慕尊有酒，不慕琴无弦。慕君遗荣利，老死此丘园。 
柴桑古村落，栗里旧山川。不见篱下菊，但馀墟中烟。 
子孙虽无闻，族氏犹未迁。每逢姓陶人，使我心依然。知



   卷430_3 【北亭】白居易 

庐宫山下州，湓浦沙边宅。宅北倚高冈，迢迢数千尺。 
上有青青竹，竹间多白石。茅亭居上头，豁达门四辟。 
前楹卷帘箔，北牖施床席。江风万里来，吹我凉淅淅。 
日高公府归，巾笏随手掷。脱衣恣搔首，坐卧任所适。 
时倾一杯酒，旷望湖天夕。口咏独酌谣，目送归飞翮。 
惭无出尘操，未免折腰役。偶获此闲居，谬似高人迹。主



   卷430_4 【泛湓水】白居易 

四月未全热，麦凉江气秋。湖山处处好，最爱湓水头。 
湓水从东来，一派入江流。可怜似萦带，中有随风舟。 
命酒一临泛，舍鞍扬棹讴。放回岸傍马，去逐波间鸥。 
烟浪始渺渺，风襟亦悠悠。初疑上河汉，中若寻瀛洲。 
汀树绿拂地，沙草芳未休。青萝与紫葛，枝蔓垂相樛。 
系缆步平岸，回头望江州。城雉映水见，隐隐如蜃楼。 
日入意未尽，将归复少留。到官行半岁，今日方一游。 
此地来何暮，可以写吾忧。知



   卷430_5 【答故人】白居易 

故人对酒叹，叹我在天涯。见我昔荣遇，念我今蹉跎。 
问我为司马，官意复如何。答云且勿叹，听我为君歌。 
我本蓬荜人，鄙贱剧泥沙。读书未百卷，信口嘲风花。 
自从筮仕来，六命三登科。顾惭虚劣姿，所得亦已多。 
散员足庇身，薄俸可资家。省分辄自愧，岂为不遇耶。 
烦君对杯酒，为我一咨蹉。主



   卷430_6 【官舍内新凿小池】白居易 

帘下开小池，盈盈水方积。中底铺白沙，四隅甃青石。 
勿言不深广，但取幽人适。泛滟微雨朝，泓澄明月夕。 
岂无大江水，波浪连天白。未如床席间，方丈深盈尺。 
清浅可狎弄，昏烦聊漱涤。最爱晓暝时，一片秋天碧。知



   卷430_7 【宿简寂观】白居易 

岩白云尚屯，林红叶初陨。秋光引闲步，不知身远近。 
夕投灵洞宿，卧觉尘机泯。名利心既忘，市朝梦亦尽。 
暂来尚如此，况乃终身隐。何以疗夜饥，一匙云母粉。知



   卷430_8 【读谢灵运诗】白居易 

吾闻达士道，穷通顺冥数。通乃朝廷来，穷即江湖去。 
谢公才廓落，与世不相遇。壮志郁不用，须有所泄处。 
泄为山水诗，逸韵谐奇趣。大必笼天海，细不遗草树。 
岂惟玩景物，亦欲摅心素。往往即事中，未能忘兴谕。 
因知康乐作，不独在章句。斋



   卷430_9 【北亭独宿】白居易 

悄悄壁下床，纱笼耿残烛。夜半独眠觉，疑在僧房宿。知



   卷430_10 【约心】白居易 

黑鬓丝雪侵，青袍尘土涴。兀兀复腾腾，江城一上佐。 
朝就高斋上，熏然负暄卧。晚下小池前，澹然临水坐。 
已约终身心，长如今日过。知



   卷430_11 【晚望】白居易 

江城寒角动，沙洲夕鸟还。独在高亭上，西南望远山。斋



   卷430_12 【早春】白居易 

雪消冰又释，景和风复暄。满庭田地湿，荠叶生墙根。 
官舍悄无事，日西斜掩门。不开庄老卷，欲与何人言。古



   卷430_13 【春寝】白居易 

何处春暄来，微和生血气。气熏肌骨畅，东窗一昏睡。 
是时正月晦，假日无公事。烂熳不能休，自午将及未。 
缅思少健日，甘寝常自恣。一从衰疾来，枕上无此味。古



   卷430_14 【睡起晏坐】白居易 

后亭昼眠足，起坐春景暮。新觉眼犹昏，无思心正住。 
澹寂归一性，虚闲遗万虑。了然此时心，无物可譬喻。 
本是无有乡，亦名不用处。行禅与坐忘，同归无异路。古



   卷430_15 【咏怀】白居易 

尽日松下坐，有时池畔行。行立与坐卧，中怀澹无营。 
不觉流年过，亦任白发生。不为世所薄，安得遂闲情。知



   卷430_16 【春游二林寺】白居易 

下马二林寺，翛然进轻策。朝为公府吏，暮作灵山客。 
二月匡庐北，冰雪始消释。阳丛抽茗芽，阴窦泄泉脉。 
熙熙风土暖，蔼蔼云岚积。散作万壑春，凝为一气碧。 
身闲易飘泊，官散无牵迫。缅彼十八人，古今同此适。 
是年淮寇起，处处兴兵革。智士劳思谋，戎臣苦征役。 
独有不才者，山中弄泉石。主



   卷430_17 【出山吟】白居易 

朝咏游仙诗，暮歌采薇曲。卧云坐白石，山中十五宿。 
行随出洞水，回别缘岩竹。早晚重来游，心期瑶草绿。斋



   卷430_18 【岁暮】白居易 

已任时命去，亦从岁月除。中心一调伏，外累尽空虚。 
名宦意已矣，林泉计何如。拟近东林寺，溪边结一庐。古



   卷430_19 【闻早莺】白居易 

日出眠未起，屋头闻早莺。忽如上林晓，万年枝上鸣。 
忆为近臣时，秉笔直承明。春深视草暇，旦暮闻此声。 
今闻在何处，寂寞浔阳城。鸟声信如一，分别在人情。 
不作天涯意，岂殊禁中听。斋



   卷430_20 【栽杉】白居易 

劲叶森利剑，孤茎挺端标。才高四五尺，势若干青霄。 
移栽东窗前，爱尔寒不凋。病夫卧相对，日夕闲萧萧。 
昨为山中树，今为檐下条。虽然遇赏玩，无乃近尘嚣。 
犹胜涧谷底，埋没随众樵。不见郁郁松，委质山上苗。主



   卷430_21 【过李生】白居易 

蘋小蒲叶短，南湖春水生。子近湖边住，静境称高情。 
我为郡司马，散拙无所营。使君知性野，衙退任闲行。 
行携小榼出，逢花辄独倾。半酣到子舍，下马扣柴荆。 
何以引我步，绕篱竹万茎。何以醒我酒，吴音吟一声。 
须臾进野饭，饭稻茹芹英。白瓯青竹箸，俭洁无膻腥。 
欲去复裴回，夕鸦已飞鸣。何当重游此，待君湖水平。斋



   卷430_22 【咏意】白居易 

常闻南华经，巧劳智忧愁。不如无能者，饱食但遨游。 
平生爱慕道，今日近此流。自来浔阳郡，四序忽已周。 
不分物黑白，但与时沉浮。朝餐夕安寝，用是为身谋。 
此外即闲放，时寻山水幽。春游慧远寺，秋上庾公楼。 
或吟诗一章，或饮茶一瓯。身心一无系，浩浩如虚舟。 
富贵亦有苦，苦在心危忧。贫贱亦有乐，乐在身自由。古



   卷430_23 【食笋】白居易 

此州乃竹乡，春笋满山谷。山夫折盈抱，抱来早市鬻。 
物以多为贱，双钱易一束。置之炊甑中，与饭同时熟。 
紫箨坼故锦，素肌擘新玉。每日遂加餐，经时不思肉。 
久为京洛客，此味常不足。且食勿踟蹰，南风吹作竹。斋



   卷430_24 【游石门涧】白居易 

石门无旧径，披榛访遗迹。时逢山水秋，清辉如古昔。 
常闻慧远辈，题诗此岩壁。云覆莓苔封，苍然无处觅。 
萧疏野生竹，崩剥多年石。自从东晋后，无复人游历。 
独有秋涧声，潺湲空旦夕。主



   卷430_25 【招东邻】白居易 

小榼二升酒，新簟六尺床。能来夜话否，池畔欲秋凉。古



   卷430_26 【题元十八溪亭（亭在庐山东南五老峰下）】白居易 

怪君不喜仕，又不游州里。今日到幽居，了然知所以。 
宿君石溪亭，潺湲声满耳。饮君螺杯酒，醉卧不能起。 
见君五老峰，益悔居城市。爱君三男儿，始叹身无子。 
余方炉峰下，结室为居士。山北与山东，往来从此始。斋



   卷430_27 【香炉峰下新置草堂，即事咏怀，题于石上】白居易 

香炉峰北面，遗爱寺西偏。白石何凿凿，清流亦潺潺。 
有松数十株，有竹千馀竿。松张翠伞盖，竹倚青琅玕。 
其下无人居，悠哉多岁年。有时聚猿鸟，终日空风烟。 
时有沉冥子，姓白字乐天。平生无所好，见此心依然。 
如获终老地，忽乎不知还。架岩结茅宇，斫壑开茶园。 
何以洗我耳，屋头飞落泉。何以净我眼，砌下生白莲。 
左手携一壶，右手挈五弦。傲然意自足，箕踞于其间。 
兴酣仰天歌，歌中聊寄言。言我本野夫，误为世网牵。 
时来昔捧日，老去今归山。倦鸟得茂树，涸鱼返清源。 
舍此欲焉往，人间多险艰。古



   卷430_28 【草堂前新开一池，养鱼种荷，日有幽趣】白居易 

淙淙三峡水，浩浩万顷陂。未如新塘上，微风动涟漪。 
小萍加泛泛，初蒲正离离。红鲤二三寸，白莲八九枝。 
绕水欲成径，护堤方插篱。已被山中客，呼作白家池。古



   卷430_29 【白云期（黄石岩下作）】白居易 

三十气太壮，胸中多是非。六十身太老，四体不支持。 
四十至五十，正是退闲时。年长识命分，心慵少营为。 
见酒兴犹在，登山力未衰。吾年幸当此，且与白云期。古



   卷430_30 【登香炉峰顶】白居易 

迢迢香炉峰，心存耳目想。终年牵物役，今日方一往。 
攀萝蹋危石，手足劳俯仰。同游三四人，两人不敢上。 
上到峰之顶，目眩神怳怳。高低有万寻，阔狭无数丈。 
不穷视听界，焉识宇宙广。江水细如绳，湓城小于掌。 
纷吾何屑屑，未能脱尘鞅。归去思自嗟，低头入蚁壤。主



   卷430_31 【答崔侍郎、钱舍人书问，因继以诗】白居易 

旦暮两蔬食，日中一闲眠。便是了一日，如此已三年。 
心不择时适，足不拣地安。穷通与远近，一贯无两端。 
常见今之人，其心或不然。在劳则念息，处静已思喧。 
如是用身心，无乃自伤残。坐输忧恼便，安得形神全。 
吾有二道友，蔼蔼崔与钱。同飞青云路，独堕黄泥泉。 
岁暮物万变，故情何不迁。应为平生心，与我同一源。 
帝乡远于日，美人高在天。谁谓万里别，常若在目前。 
泥泉乐者鱼，云路游者鸾。勿言云泥异，同在逍遥间。 
因君问心地，书后偶成篇。慎勿说向人，人多笑此言。古



   卷430_32 【烹葵】白居易 

昨卧不夕食，今起乃朝饥。贫厨何所有，炊稻烹秋葵。 
红粒香复软，绿英滑且肥。饥来止于饱，饱后复何思。 
忆昔荣遇日，迨今穷退时。今亦不冻馁，昔亦无馀资。 
口既不减食，身又不减衣。抚心私自问，何者是荣衰。 
勿学常人意，其间分是非。主



   卷430_33 【小池二首】白居易 

昼倦前斋热，晚爱小池清。映林馀景没，近水微凉生。 
坐把蒲葵扇，闲吟三两声。斋

有意不在大，湛湛方丈馀。荷侧泻清露，萍开见游鱼。 
每一临此坐，忆归青溪居。知



   卷430_34 【闭关】白居易 

我心忘世久，世亦不我干。遂成一无事，因得长掩关。 
掩关来几时，仿佛二三年。著书已盈帙，生子欲能言。 
始悟身向老，复悲世多艰。回顾趋时者，役役尘壤间。 
岁暮竟何得，不如且安闲。古



   卷430_35 【弄龟罗】白居易 

有侄始六岁，字之为阿龟。有女生三年，其名曰罗儿。 
一始学笑语，一能诵歌诗。朝戏抱我足，夜眠枕我衣。 
汝生何其晚，我年行已衰。物情小可念，人意老多慈。 
酒美竟须坏，月圆终有亏。亦如恩爱缘，乃是忧恼资。 
举世同此累，吾安能去之。主



   卷430_36 【截树】白居易 

种树当前轩，树高柯叶繁。惜哉远山色，隐此蒙笼间。 
一朝持斧斤，手自截其端。万叶落头上，千峰来面前。 
忽似决云雾，豁达睹青天。又如所念人，久别一款颜。 
始有清风至，稍见飞鸟还。开怀东南望，目远心辽然。 
人各有偏好，物莫能两全。岂不爱柔条，不如见青山。古



   卷430_37 【望江楼上作】白居易 

江畔百尺楼，楼前千里道。凭高望平远，亦足舒怀抱。 
驿路使憧憧，关防兵草草。及兹多事日，尤觉闲人好。 
我年过不惑，休退诚非早。从此拂尘衣，归山未为老。古



   卷430_38 【题座隅】白居易 

手不任执殳，肩不能荷锄。量力揆所用，曾不敌一夫。 
幸因笔砚功，得升仕进途。历官凡五六，禄俸及妻孥。 
左右有兼仆，出入有单车。自奉虽不厚，亦不至饥劬。 
若有人及此，傍观为何如。虽贤亦为幸，况我鄙且愚。 
伯夷古贤人，鲁山亦其徒。时哉无奈何，俱化为饿殍。 
念彼益自愧，不敢忘斯须。平生荣利心，破灭无遗馀。 
犹恐尘妄起，题此于座隅。古



   卷430_39 【昔与微之在朝日同蓄休退之心迨今十年…且结后期】白居易 

往子为御史，伊余忝拾遗。皆逢盛明代，俱登清近司。 
予系玉为佩，子曳绣为衣。从容香烟下，同侍白玉墀。 
朝见宠者辱，暮见安者危。纷纷无退者，相顾令人悲。 
宦情君早厌，世事我深知。常于荣显日，已约林泉期。 
况今各流落，身病齿发衰。不作卧云计，携手欲何之。 
待君女嫁后，及我官满时。稍无骨肉累，粗有渔樵资。 
岁晚青山路，白首期同归。古



   卷430_40 【垂钓】白居易 

临水一长啸，忽思十年初。三登甲乙第，一入承明庐。 
浮生多变化，外事有盈虚。今来伴江叟，沙头坐钓鱼。知



   卷430_41 【晚燕】白居易 

百鸟乳雏毕，秋燕独蹉跎。去社日已近，衔泥意如何。 
不悟时节晚，徒施工用多。人间事亦尔，不独燕营窠。主



   卷430_42 【赎鸡】白居易 

清晨临江望，水禽正喧繁。凫雁与鸥鹭，游飏戏朝暾。 
适有鬻鸡者，挈之来远村。飞鸣彼何乐，窘束此何冤。 
喔喔十四雏，罩缚同一樊。足伤金距缩，头抢花冠翻。 
经宿废饮啄，日高诣屠门。迟回未死间，饥渴欲相吞。 
常慕古人道，仁信及鱼豚。见兹生恻隐，赎放双林园。 
开笼解索时，鸡鸡听我言。与尔镪三百，小惠何足论。 
莫学衔环雀，崎岖谩报恩。主



   卷430_43 【秋日怀杓直（时杓直出牧澧州）】白居易 

晚来天色好，独出江边步。忆与李舍人，曲江相近住。 
常云遇清景，必约同幽趣。若不访我来，还须觅君去。 
开眉笑相见，把手期何处。西寺老胡僧，南园乱松树。 
携持小酒榼，吟咏新诗句。同出复同归，从朝直至暮。 
风雨忽消散，江山眇回互。浔阳与涔阳，相望空云雾。 
心期自乖旷，时景还如故。今日郡斋中，秋光谁共度。斋



   卷430_44 【食后】白居易 

食罢一觉睡，起来两瓯茶。举头看日影，已复西南斜。 
乐人惜日促，忧人厌年赊。无忧无乐者，长短任生涯。古



   卷430_45 【齐物二首】白居易 

青松高百尺，绿蕙低数寸。同生大块间，长短各有分。 
长者不可退，短者不可进。若用此理推，穷通两无闷。知

椿寿八千春，槿花不经宿。中间复何有，冉冉孤生竹。 
竹身三年老，竹色四时绿。虽谢椿有馀，犹胜槿不足。斋



   卷430_46 【山下宿】白居易 

独到山下宿，静向月中行。何处水边碓，夜舂云母声。知



   卷430_47 【题旧写真图】白居易 

我昔三十六，写貌在丹青。我今四十六，衰悴卧江城。 
岂比十年老，曾与众苦并。一照旧图画，无复昔仪形。 
形影默相顾，如弟对老兄。况使他人见，能不昧平生。 
羲和鞭日走，不为我少停。形骸属日月，老去何足惊。 
所恨凌烟阁，不得画功名。斋



   卷430_48 【闲居】白居易 

肺病不饮酒，眼昏不读书。端然无所作，身意闲有馀。 
鸡栖篱落晚，雪映林木疏。幽独已云极，何必山中居。古



   卷430_49 【对酒示行简】白居易 

今旦一尊酒，欢畅何怡怡。此乐从中来，他人安得知。 
兄弟唯二人，远别恒苦悲。今春自巴峡，万里平安归。 
复有双幼妹，笄年未结褵。昨日嫁娶毕，良人皆可依。 
忧念两消释，如刀断羁縻。身轻心无系，忽欲凌空飞。 
人生苟有累，食肉常如饥。我心既无苦，饮水亦可肥。 
行简劝尔酒，停杯听我辞。不叹乡国远，不嫌官禄微。 
但愿我与尔，终老不相离。古



   卷430_50 【咏怀】白居易 

冉牛与颜渊，卞和与马迁。或罹天六极，或被人刑残。 
顾我信为幸，百骸且完全。五十不为夭，吾今欠数年。 
知分心自足，委顺身常安。故虽穷退日，而无戚戚颜。 
昔有荣先生，从事于其间。今我不量力，举心欲攀援。 
穷通不由己，欢戚不由天。命即无奈何，心可使泰然。 
且务由己者，省躬谅非难。勿问由天者，天高难与言。知



   卷430_51 【夜琴】白居易 

蜀桐木性实，楚丝音韵清。调慢弹且缓，夜深十数声。 
入耳澹无味，惬心潜有情。自弄还自罢，亦不要人听。主



   卷430_52 【山中独吟】白居易 

人各有一癖，我癖在章句。万缘皆已消，此病独未去。 
每逢美风景，或对好亲故。高声咏一篇，恍若与神遇。 
自为江上客，半在山中住。有时新诗成，独上东岩路。 
身倚白石崖，手攀青桂树。狂吟惊林壑，猿鸟皆窥觑。 
恐为世所嗤，故就无人处。古



   卷430_53 【达理二首】白居易 

何物壮不老，何时穷不通。如彼音与律，宛转旋为宫。 
我命独何薄，多悴而少丰。当壮已先衰，暂泰还长穷。 
我无奈命何，委顺以待终。命无奈我何，方寸如虚空。 
懵然与化俱，混然与俗同。谁能坐自苦，龃龉于其中。斋

舒姑化为泉，牛哀病作虎。或柳生肘间，或男变为女。 
鸟兽及水木，本不与民伍。胡然生变迁，不待死归土。 
百骸是己物，尚不能为主。况彼时命间，倚伏何足数。 
时来不可遏，命去焉能取。唯当养浩然，吾闻达人语。斋



   卷430_54 【湖亭晚望残水】白居易 

湖上秋泬寥，湖边晚萧瑟。登亭望湖水，水缩湖底出。 
清渟得早霜，明灭浮残日。流注随地势，洼坳无定质。 
泓澄白龙卧，宛转青蛇屈。破镜折剑头，光芒又非一。 
久为山水客，见尽幽奇物。及来湖亭望，此状难谈悉。 
乃知天地间，胜事殊未毕。知



   卷430_55 【郭虚舟相访】白居易 

朝暖就南轩，暮寒归后屋。晚酒一两杯，夜棋三数局。 
寒灰埋暗火，晓焰凝残烛。不嫌贫冷人，时来同一宿。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十一 
 
   
　 
　

　
 　



   卷431_1 【长庆二年七月自中书舍人出守杭州，路次蓝溪作】白居易 

太原一男子，自顾庸且鄙。老逢不次恩，洗拔出泥滓。 
既居可言地，愿助朝廷理。伏阁三上章，戆愚不称旨。 
圣人存大体，优贷容不死。凤诏停舍人，鱼书除刺史。 
冥怀齐宠辱，委顺随行止。我自得此心，于兹十年矣。 
馀杭乃名郡，郡郭临江汜。已想海门山，潮声来入耳。 
昔予贞元末，羁旅曾游此。甚觉太守尊，亦谙鱼酒美。 
因生江海兴，每羡沧浪水。尚拟拂衣行，况今兼禄仕。 
青山峰峦接，白日烟尘起。东道既不通，改辕遂南指。 
自秦穷楚越，浩荡五千里。闻有贤主人，而多好山水。 
是行颇为惬，所历良可纪。策马度蓝溪，胜游从此始。主



   卷431_2 【初出城留别】白居易 

朝从紫禁归，暮出青门去。勿言城东陌，便是江南路。 
扬鞭簇车马，挥手辞亲故。我生本无乡，心安是归处。斋



   卷431_3 【过骆山人野居小池（骆生弃官居此二十馀年）】白居易 

茅覆环堵亭，泉添方丈沼。红芳照水荷，白颈观鱼鸟。 
拳石苔苍翠，尺波烟杳渺。但问有意无，勿论池大小。 
门前车马路，奔走无昏晓。名利驱人心，贤愚同扰扰。 
善哉骆处士，安置身心了。何乃独多君，丘园居者少。主



   卷431_4 【宿清源寺】白居易 

往谪浔阳去，夜憩辋溪曲。今为钱塘行，重经兹寺宿。 
尔来几何岁，溪草二八绿。不见旧房僧，苍然新树木。 
虚空走日月，世界迁陵谷。我生寄其间，孰能逃倚伏。 
随缘又南去，好住东廊竹。知



   卷431_5 【宿蓝溪对月（一作宿蓝桥题月）】白居易 

昨夜凤池头，今夜蓝溪口。明月本无心，行人自回首。 
新秋松影下，半夜钟声后。清影不宜昏，聊将茶代酒。主



   卷431_6 【自秦望赴五松驿，马上偶睡，睡觉成吟】白居易 

长途发已久，前馆行未至。体倦目已昏，瞌然遂成睡。 
右袂尚垂鞭，左手暂委辔。忽觉问仆夫，才行百步地。 
形神分处所，迟速相乖异。马上几多时，梦中无限事。 
诚哉达人语，百龄同一寐。知



   卷431_7 【邓州路中作】白居易 

萧萧谁家村，秋梨叶半坼。漠漠谁家园，秋韭花初白。 
路逢故里物，使我嗟行役。不归渭北村，又作江南客。 
去乡徒自苦，济世终无益。自问波上萍，何如涧中石。知



   卷431_8 【朱藤杖紫骢吟】白居易 

拄上山之上，骑下山之下。江州去日朱藤杖， 
忠州归日紫骢马。天生二物济我穷，我生合是栖栖者。主



   卷431_9 【桐树馆重题】白居易 

阶前下马时，梁上题诗处。惨澹病使君，萧疏老松树。 
自嗟还自哂，又向杭州去。斋



   卷431_10 【过紫霞兰若】白居易 

我爱此山头，及此三登历。紫霞旧精舍，寥落空泉石。 
朝市日喧隘，云林长悄寂。犹存住寺僧，肯有归山客。古



   卷431_11 【感旧纱帽（帽即故李侍郎所赠）】白居易 

昔君乌纱帽，赠我白头翁。帽今在顶上，君已归泉中。 
物故犹堪用，人亡不可逢。岐山今夜月，坟树正秋风。知



   卷431_12 【思竹窗】白居易 

不忆西省松，不忆南宫菊。惟忆新昌堂，萧萧北窗竹。 
窗间枕簟在，来后何人宿。主



   卷431_13 【马上作】白居易 

处世非不遇，荣身颇有馀。勋为上柱国，爵乃朝大夫。 
自问有何才，两入承明庐。又问有何政，再驾朱轮车。 
矧予东山人，自惟朴且疏。弹琴复有酒，且慕嵇阮徒。 
暗被乡里荐，误上贤能书。一列朝士籍，遂为世网拘。 
高有罾缴忧，下有陷阱虞。每觉宇宙窄，未尝心体舒。 
蹉跎二十年，颔下生白须。何言左迁去，尚获专城居。 
杭州五千里，往若投渊鱼。虽未脱簪组，且来泛江湖。 
吴中多诗人，亦不少酒酤。高声咏篇什，大笑飞杯盂。 
五十未全老，尚可且欢娱。用兹送日月，君以为何如。 
秋风起江上，白日落路隅。回首语五马，去矣勿踟蹰。斋



   卷431_14 【秋蝶】白居易 

秋花紫蒙蒙，秋蝶黄茸茸。花低蝶新小，飞戏丛西东。 
日暮凉风来，纷纷花落丛。夜深白露冷，蝶已死丛中。 
朝生夕俱死，气类各相从。不见千年鹤，多栖百丈松。斋



   卷431_15 【登商山最高顶】白居易 

高高此山顶，四望唯烟云。下有一条路，通达楚与秦。 
或名诱其心，或利牵其身。乘者及负者，来去何云云。 
我亦斯人徒，未能出嚣尘。七年三往复，何得笑他人。斋



   卷431_16 【枯桑】白居易 

道傍老枯树，枯来非一朝。皮黄外尚活，心黑中先焦。 
有似多忧者，非因外火烧。古



   卷431_17 【山路偶兴】白居易 

筋力未全衰，仆马不至弱。又多山水趣，心赏非寂寞。 
扪萝上烟岭，蹋石穿云壑。谷鸟晚仍啼，洞花秋不落。 
提笼复携榼，遇胜时停泊。泉憩茶数瓯，岚行酒一酌。 
独吟还独啸，此兴殊未恶。假使在城时，终年有何乐。斋



   卷431_18 【山雉】白居易 

五步一啄草，十步一饮水。适性遂其生，时哉山梁雉。 
梁上无罾缴，梁下无鹰鹯。雌雄与群雏，皆得终天年。 
嗟嗟笼下鸡，及彼池中雁。既有稻粱恩，必有牺牲患。斋



   卷431_19 【初下汉江舟中作，寄两省给舍】白居易 

秋水淅红粒，朝烟烹白鳞。一食饱至夜，一卧安达晨。 
晨无朝谒劳，夜无直宿勤。不知两掖客，何似扁舟人。 
尚想到郡日，且称守土臣。犹须副忧寄，恤隐安疲民。 
期年庶报政，三年当退身。终使沧浪水，濯吾缨上尘。主



   卷431_20 【自蜀江至洞庭湖口有感而作】白居易 

江从西南来，浩浩无旦夕。长波逐若泻，连山凿如劈。 
千年不壅溃，万姓无垫溺。不尔民为鱼，大哉禹之绩。 
导岷既艰远，距海无咫尺。胡为不讫功，馀水斯委积。 
洞庭与青草，大小两相敌。混合万丈深，淼茫千里白。 
每岁秋夏时，浩大吞七泽。水族窟穴多，农人土地窄。 
我今尚嗟叹，禹岂不爱惜。邈未究其由，想古观遗迹。 
疑此苗人顽，恃险不终役。帝亦无奈何，留患与今昔。 
水流天地内，如身有血脉。滞则为疽疣，治之在针石。 
安得禹复生，为唐水官伯。手提倚天剑，重来亲指画。 
疏河似翦纸，决壅同裂帛。渗作膏腴田，蹋平鱼鳖宅。 
龙宫变闾里，水府生禾麦。坐添百万户，书我司徒籍。主



   卷431_21 【初领郡政衙退登东楼作（自此后诗到杭州后作）】白居易 

鳏茕心所念，简牍手自操。何言符竹贵，未免州县劳。 
赖是馀杭郡，台榭绕官曹。凌晨亲政事，向晚恣游遨。 
山冷微有雪，波平未生涛。水心如镜面，千里无纤毫。 
直下江最阔，近东楼更高。烦襟与滞念，一望皆遁逃。知



   卷431_22 【清调吟】白居易 

索索风戒寒，沈沈日藏耀。劝君饮浊醪，听我吟清调。 
芳节变穷阴，朝光成夕照。与君生此世，不合长年少。 
今晨从此过，明日安能料。若不结跏禅，即须开口笑。知



   卷431_23 【狂歌词】白居易 

明月照君席，白露沾我衣。劝君酒杯满，听我狂歌词。 
五十已后衰，二十已前痴。昼夜又分半，其间几何时。 
生前不欢乐，死后有馀赀。焉用黄墟下，珠衾玉匣为。知



   卷431_24 【郡亭】白居易 

平旦起视事，亭午卧掩关。除亲簿领外，多在琴书前。 
况有虚白亭，坐见海门山。潮来一凭槛，宾至一开筵。 
终朝对云水，有时听管弦。持此聊过日，非忙亦非闲。 
山林太寂寞，朝阙空喧烦。唯兹郡阁内，嚣静得中间。古



   卷431_25 【咏怀】白居易 

昔为凤阁郎，今为二千石。自觉不如今，人言不如昔。 
昔虽居近密，终日多忧惕。有诗不敢吟，有酒不敢吃。 
今虽在疏远，竟岁无牵役。饱食坐终朝，长歌醉通夕。 
人生百年内，疾速如过隙。先务身安闲，次要心欢适。 
事有得而失，物有损而益。所以见道人，观心不观迹。主



   卷431_26 【立春后五日】白居易 

立春后五日，春态纷婀娜。白日斜渐长，碧云低欲堕。 
残冰坼玉片，新萼排红颗。遇物尽欣欣，爱春非独我。 
迎芳后园立，就暖前檐坐。还有惆怅心，欲别红炉火。主



   卷431_27 【郡中即事】白居易 

漫漫潮初平，熙熙春日至。空阔远江山，晴明好天气。 
外有适意物，中无系心事。数篇对竹吟，一杯望云醉。 
行携杖扶力，卧读书取睡。久养病形骸，深谙闲气味。 
遥思九城陌，扰扰趋名利。今朝是双日，朝谒多轩骑。 
宠者防悔尤，权者怀忧畏。为报高车盖，恐非真富贵。古



   卷431_28 【郡斋暇日辱常州陈郎中使君早春晚坐水西馆书事诗…酬之】白居易 

新年多暇日，晏起褰帘坐。睡足心更慵，日高头未裹。 
徐倾下药酒，稍爇煎茶火。谁伴寂寥身，无弦琴在左。 
遥思毗陵馆，春深物袅娜。波拂黄柳梢，风摇白梅朵。 
衙门排晓戟，铃阁开朝锁。太守水西来，朱衣垂素舸。 
良辰不易得，佳会无由果。五马正相望，双鱼忽前堕。 
鱼中获瑰宝，持玩何磊砢。一百六十言，字字灵珠颗。 
上申心款曲，下叙时坎坷。才富不如君，道孤还似我。 
敢辞官远慢，且贵身安妥。忽复问荣枯，冥心无不可。斋



   卷431_29 【官舍】白居易 

高树换新叶，阴阴覆地隅。何言太守宅，有似幽人居。 
太守卧其下，闲慵两有馀。起尝一瓯茗，行读一卷书。 
早梅结青实，残樱落红珠。稚女弄庭果，嬉戏牵人裾。 
是日晚弥静，巢禽下相呼。啧啧护儿鹊，哑哑母子乌。 
岂唯云鸟尔，吾亦引吾雏。知



   卷431_30 【吾雏】白居易 

吾雏字阿罗，阿罗才七龄。嗟吾不才子，怜尔无弟兄。 
抚养虽骄騃，性识颇聪明。学母画眉样，效吾咏诗声。 
我齿今欲堕，汝齿昨始生。我头发尽落，汝顶髻初成。 
老幼不相待，父衰汝孩婴。缅想古人心，慈爱亦不轻。 
蔡邕念文姬，于公叹缇萦。敢求得汝力，但未忘父情。斋



   卷431_31 【题小桥前新竹招客】白居易 

雁齿小红桥，垂檐低白屋。桥前何所有，苒苒新生竹。 
皮开坼褐锦，节露抽青玉。筠翠如可餐，粉霜不忍触。 
闲吟声未已，幽玩心难足。管领好风烟，轻欺凡草木。 
谁能有月夜，伴我林中宿。为君倾一杯，狂歌竹枝曲。主



   卷431_32 【病中逢秋，招客夜酌】白居易 

不见诗酒客，卧来半月馀。合和新药草，寻检旧方书。 
晚霁烟景度，早凉窗户虚。雪生衰鬓久，秋入病心初。 
卧簟蕲竹冷，风襟邛葛疏。夜来身校健，小饮复何如。主



   卷431_33 【食饱】白居易 

食饱拂枕卧，睡足起闲吟。浅酌一杯酒，缓弹数弄琴。 
既可畅情性，亦足傲光阴。谁知利名尽，无复长安心。斋



   卷431_34 【严十八郎中在郡日改制东南楼因名清辉未立标榜…寄严】白居易 

严郎置兹楼，立名曰清辉。未及署花榜，遽征还粉闱。 
去来三四年，尘土登者稀。今春新太守，洒扫施帘帏。 
院柳烟婀娜，檐花雪霏微。看山倚前户，待月阐东扉。 
碧窗戛瑶瑟，朱栏飘舞衣。烧香卷幕坐，风燕双双飞。 
君作不得住，我来幸因依。始知天地间，灵境有所归。知



   卷431_35 【南亭对酒送春】白居易 

含桃实已落，红薇花尚熏。冉冉三月尽，晚莺城上闻。 
独持一杯酒，南亭送残春。半酣忽长歌，歌中何所云。 
云我五十馀，未是苦老人。刺史二千石，亦不为贱贫。 
天下三品官，多老于我身。同年登第者，零落无一分。 
亲故半为鬼，僮仆多见孙。念此聊自解，逢酒且欢欣。斋



   卷431_36 【玩新庭树，因咏所怀】白居易 

霭霭四月初，新树叶成阴。动摇风景丽，盖覆庭院深。 
下有无事人，竟日此幽寻。岂惟玩时物，亦可开烦襟。 
时与道人语，或听诗客吟。度春足芳色，入夜多鸣禽。 
偶得幽闲境，遂忘尘俗心。始知真隐者，不必在山林。主



   卷431_37 【仲夏斋戒月】白居易 

仲夏斋戒月，三旬断腥膻。自觉心骨爽，行起身翩翩。 
始知绝粒人，四体更轻便。初能脱病患，久必成神仙。 
御寇驭泠风，赤松游紫烟。常疑此说谬，今乃知其然。 
我今过半百，气衰神不全。已垂两鬓丝，难补三丹田。 
但减荤血味，稍结清净缘。脱巾且修养，聊以终天年。古



   卷431_38 【除官去未间】白居易 

除官去未间，半月恣游讨。朝寻霞外寺，暮宿波上岛。 
新树少于松，平湖半连草。跻攀有次第，赏玩无昏早。 
有时骑马醉，兀兀冥天造。穷通与生死，其奈吾怀抱。 
江山信为美，齿发行将老。在郡诚未厌，归乡去亦好。斋



   卷431_39 【三年为刺史二首】白居易 

三年为刺史，无政在人口。唯向城郡中，题诗十馀首。 
惭非甘棠咏，岂有思人不。古

三年为刺史，饮冰复食檗。唯向天竺山，取得两片石。 
此抵有千金，无乃伤清白。主



   卷431_40 【别萱桂】白居易 

使君竟不住，萱桂徒栽种。桂有留人名，萱无忘忧用。 
不如江畔月，步步来相送。斋



   卷431_41 【自馀杭归宿淮口作】白居易 

为郡已多暇，犹少勤吏职。罢郡更安闲，无所劳心力。 
舟行明月下，夜泊清淮北。岂止吾一身，举家同燕息。 
三年请禄俸，颇有馀衣食。乃至僮仆间，皆无冻馁色。 
行行弄云水，步步近乡国。妻子在我前，琴书在我侧。 
此外吾不知，于焉心自得。知



   卷431_42 【舟中李山人访宿】白居易 

日暮舟悄悄，烟生水沈沈。何以延宿客，夜酒与秋琴。 
来客道门子，来自嵩高岑。轩轩举云貌，豁豁开清襟。 
得意言语断，入玄滋味深。默然相顾哂，心适而忘心。知



   卷431_43 【洛下卜居】白居易 

三年典郡归，所得非金帛。天竺石两片，华亭鹤一支。 
饮啄供稻粱，包裹用茵席。诚知是劳费，其奈心爱惜。 
远从馀杭郭，同到洛阳陌。下担拂云根，开笼展霜翮。 
贞姿不可杂，高性宜其适。遂就无尘坊，仍求有水宅。 
东南得幽境，树老寒泉碧。池畔多竹阴，门前少人迹。 
未请中庶禄，且脱双骖易。岂独为身谋，安吾鹤与石。主



   卷431_44 【洛中偶作（自此后在东都作）】白居易 

五年职翰林，四年莅浔阳。一年巴郡守，半年南宫郎。 
二年直纶阁，三年刺史堂。凡此十五载，有诗千馀章。 
境兴周万象，土风备四方。独无洛中作，能不心悢悢。 
今为青宫长，始来游此乡。裴回伊涧上，睥睨嵩少傍。 
遇物辄一咏，一咏倾一觞。笔下成释憾，卷中同补亡。 
往往顾自哂，眼昏须鬓苍。不知老将至，犹自放诗狂。斋



   卷431_45 【赠苏少府】白居易 

籍甚二十年，今日方款颜。相送嵩洛下，论心杯酒间。 
河亚懒出入，府寮多闭关。苍发彼此老，白日寻常闲。 
朝从携手出，暮思联骑还。何当挈一榼，同宿龙门山。斋



   卷431_46 【移家入新宅】白居易 

移家入新宅，罢郡有馀赀。既可避燥湿，复免忧寒饥。 
疾平未还假，官闲得分司。幸有俸禄在，而无职役羁。 
清旦盥漱毕，开轩卷帘帏。家人及鸡犬，随我亦熙熙。 
取兴或寄酒，放情不过诗。何必苦修道，此即是无为。 
外累信已遣，中怀时有思。有思一何远，默坐低双眉。 
十载囚窜客，万时征戍儿。春朝锁笼鸟，冬夜支床龟。 
驿马走四蹄，痛酸无歇期。硙牛封两目，昏闭何人知。 
谁能脱放去，四散任所之。各得适其性，如吾今日时。主



   卷431_47 【琴】白居易 

置琴曲几上，慵坐但含情。何烦故挥弄，风弦自有声。古



   卷431_48 【鹤】白居易 

人各有所好，物固无常宜。谁谓尔能舞，不如闲立时。主



   卷431_49 【自咏】白居易 

夜镜隐白发，朝酒发红颜。可怜假年少，自笑须臾间。 
朱砂贱如土，不解烧为丹。玄鬓化为雪，未闻休得官。 
咄哉个丈夫，心性何堕顽。但遇诗与酒，便忘寝与餐。 
高声发一吟，似得诗中仙。引满饮一盏，尽忘身外缘。 
昔有醉先生，席地而幕天。于今居处在，许我当中眠。 
眠罢又一酌，酌罢又一篇。回面顾妻子，生计方落然。 
诚知此事非，又过知非年。岂不欲自改，改即心不安。 
且向安处去，其馀皆老闲。知



   卷431_50 【林下闲步，寄皇甫庶子】白居易 

扶杖起病初，策马力未任。既懒出门去，亦无客来寻。 
以此遂成闲，闲步绕园林。天晓烟景澹，树寒鸟雀深。 
一酌池上酒，数声竹间吟。寄言东曹长，当知幽独心。知



   卷431_51 【晏起】白居易 

鸟鸣庭树上，日照屋檐时。老去慵转极，寒来起尤迟。 
厚薄被适性，高低枕得宜。神安体稳暖，此味何人知。 
睡足仰头坐，兀然无所思。如未凿七窍，若都遗四肢。 
缅想长安客，早朝霜满衣。彼此各自适，不知谁是非。古



   卷431_52 【池畔二首】白居易 

结构池西廊，疏理池东树。此意人不知，欲为待月处。主

持刀gN密竹，竹少风来多。此意人不会，欲令池有波。知



   卷431_53 【春葺新居】白居易 

江州司马日，忠州刺史时。栽松满后院，种柳荫前墀。 
彼皆非吾土，栽种尚忘疲。况兹是我宅，葺艺固其宜。 
平旦领仆使，乘春亲指挥。移花夹暖室，徙竹覆寒池。 
池水变绿色，池芳动清辉。寻芳弄水坐，尽日心熙熙。 
一物苟可适，万缘都若遗。设如宅门外，有事吾不知。斋



   卷431_54 【赠言】白居易 

捧籝献千金，彼金何足道。临觞赠一言，此言真可宝。 
流光我已晚，适意君不早。况君春风面，柔促如芳草。 
二十方长成，三十向衰老。镜中桃李色，不得十年好。 
胡为坐脉脉，不肯倾怀抱。主



   卷431_55 【泛春池】白居易 

白蘋湘渚曲，绿筱剡溪口。各在天一涯，信美非吾有。 
何如此庭内，水竹交左右。霜竹百千竿，烟波六七亩。 
泓澄动阶砌，澹泞映户牖。蛇皮细有纹，镜面清无垢。 
主人过桥来，双童扶一叟。恐污清泠波，尘缨先抖擞。 
波上一叶舟，舟中一尊酒。酒开舟不系，去去随所偶。 
或绕蒲浦前，或泊桃岛后。未拨落杯花，低冲拂面柳。 
半酣迷所在，倚榜兀回首。不知此何处，复是人寰否。 
谁知始疏凿，几主相传受。杨家去云远，田氏将非久。 
天与爱水人，终焉落吾手。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十二 
 
   
　 
　

　
 　



   卷432_1 【西明寺牡丹花时忆元九】白居易 

前年题名处，今日看花来。一作芸香吏，三见牡丹开。 
岂独花堪惜，方知老暗催。何况寻花伴，东都去未回。 
讵知红芳侧，春尽思悠哉。斋



   卷432_2 【伤杨弘贞】白居易 

颜子昔短命，仲尼惜其贤。杨生亦好学，不幸复徒然。 
谁识天地意，独与龟鹤年。古



   卷432_3 【权摄昭应，早秋书事，寄元拾遗，兼呈李司录】白居易 

夏闰秋候早，七月风骚骚。渭川烟景晚，骊山宫殿高。 
丹殿子司谏，赤县我徒劳。相去半日程，不得同游遨。 
到官来十日，览镜生二毛。可怜趋走吏，尘土满青袍。 
邮传拥两驿，簿书堆六曹。为问纲纪掾，何必使铅刀。斋



   卷432_4 【新栽竹】白居易 

佐邑意不适，闭门秋草生。何以娱野性，种竹百馀茎。 
见此溪上色，忆得山中情。有时公事暇，尽日绕栏行。 
勿言根未固，勿言阴未成。已觉庭宇内，稍稍有馀清。 
最爱近窗卧，秋风枝有声。主



   卷432_5 【秋霖中过尹纵之仙游山居】白居易 

惨惨八月暮，连连三日霖。邑居尚愁寂，况乃在山林。 
林下有志士，苦学惜光阴。岁晚千万虑，并入方寸心。 
岩鸟共旅宿，草虫伴愁吟。秋天床席冷，夜雨灯火深。 
怜君寂寞意，携酒一相寻。知



   卷432_6 【寄江南兄弟】白居易 

分散骨肉恋，趋驰名利牵。一奔尘埃马，一泛风波船。 
忽忆分手时，悯默秋风前。别来朝复夕，积日成七年。 
花落城中池，春深江上天。登楼东南望，鸟灭烟苍然。 
相去复几许，道里近三千。平地犹难见，况乃隔山川。古



   卷432_7 【曲江早秋】白居易 

秋波红蓼水，夕照青芜岸。独信马蹄行，曲江池四畔。 
早凉晴后至，残暑暝来散。方喜炎燠销，复嗟时节换。 
我年三十六，冉冉昏复旦。人寿七十稀，七十新过半。 
且当对酒笑，勿起临风叹。斋



   卷432_8 【寄题盩厔厅前双松（两松自仙游山移植县厅）】白居易 

忆昨为吏日，折腰多苦辛。归家不自适，无计慰心神。 
手栽两树松，聊以当嘉宾。乘春日一溉，生意渐欣欣。 
清韵度秋在，绿茸随日新。始怜涧底色，不忆城中春。 
有时昼掩关，双影对一身。尽日不寂寞，意中如三人。 
忽奉宣室诏，征为文苑臣。闲来一惆怅，恰似别交亲。 
早知烟翠前，攀玩不逡巡。悔从白云里，移尔落嚣尘。古



   卷432_9 【翰林院中感秋怀王质夫（王居仙游山）】白居易 

何处感时节，新蝉禁中闻。宫槐有秋意，风夕花纷纷。 
寄迹鸳鹭行，归心鸥鹤群。唯有王居士，知予忆白云。 
何日仙游寺，潭前秋见君。古



   卷432_10 【禁中月】白居易 

海水明月出，禁中清夜长。东南楼殿白，稍稍上宫墙。 
净落金塘水，明浮玉砌霜。不比人间见，尘土污清光。知



   卷432_11 【赠卖松者】白居易 

一束苍苍色，知从涧底来。劚掘经几日，枝叶满尘埃。 
不买非他意，城中无地栽。主



   卷432_12 【初见白发】白居易 

白发生一茎，朝来明镜里。勿言一茎少，满头从此始。 
青山方远别，黄绶初从仕。未料容鬓间，蹉跎忽如此。斋



   卷432_13 【别元九后咏所怀】白居易 

零落桐叶雨，萧条槿花风。悠悠早秋意，生此幽闲中。 
况与故人别，中怀正无悰。勿云不相送，心到青门东。 
相知岂在多，但问同不同。同心一人去，坐觉长安空。斋



   卷432_14 【禁中秋宿】白居易 

风翻朱里幕，雨冷通中枕。耿耿背斜灯，秋床一人寝。知



   卷432_15 【早秋曲江感怀】白居易 

离离暑云散，袅袅凉风起。池上秋又来，荷花半成子。 
朱颜易销歇，白日无穷已。人寿不如山，年光忽于水。 
青芜与红蓼，岁岁秋相似。去岁此悲秋，今秋复来此。知



   卷432_16 【寄元九】白居易 

身为近密拘，心为名检缚。月夜与花时，少逢杯酒乐。 
唯有元夫子，闲来同一酌。把手或酣歌，展眉时笑谑。 
今春除御史，前月之东洛。别来未开颜，尘埃满尊杓。 
蕙风晚香尽，槐雨馀花落。秋意一萧条，离容两寂寞。 
况随白日老，共负青山约。谁识相念心，鞲鹰与笼鹤。斋



   卷432_17 【暮春寄元九】白居易 

梨花结成实，燕卵化为雏。时物又若此，道情复何如。 
但觉日月促，不嗟年岁徂。浮生都是梦，老小亦何殊。 
唯与故人别，江陵初谪居。时时一相见，此意未全除。斋



   卷432_18 【早梳头】白居易 

夜沐早梳头，窗明秋镜晓。飒然握中发，一沐知一少。 
年事渐蹉跎，世缘方缴绕。不学空门法，老病何由了。 
未得无生心，白头亦为夭。斋



   卷432_19 【出关路】白居易 

山川函谷路，尘土游子颜。萧条去国意，秋风生故关。知



   卷432_20 【别舍弟后月夜】白居易 

悄悄初别夜，去住两盘桓。行子孤灯店，居人明月轩。 
平生共贫苦，未必日成欢。及此暂为别，怀抱已忧烦。 
况是庭叶尽，复思山路寒。如何为不念，马瘦衣裳单。知



   卷432_21 【新丰路逢故人】白居易 

尘土长路晚，风烟废宫秋。相逢立马语，尽日此桥头。 
知君不得意，郁郁来西游。惆怅新丰店，何人识马周。主



   卷432_22 【金銮子晬日】白居易 

行年欲四十，有女曰金銮。生来始周岁，学坐未能言。 
惭非达者怀，未免俗情怜。从此累身外，徒云慰目前。 
若无夭折患，则有婚嫁牵。使我归山计，应迟十五年。主



   卷432_23 【青龙寺早夏】白居易 

尘埃经小雨，地高倚长坡。日西寺门外，景气含清和。 
闲有老僧立，静无凡客过。残莺意思尽，新叶阴凉多。 
春去来几日，夏云忽嵯峨。朝朝感时节，年鬓暗蹉跎。 
胡为恋朝市，不去归烟萝。青山寸步地，自问心如何。知



   卷432_24 【秋题牡丹丛】白居易 

晚丛白露夕，衰叶凉风朝。红艳久已歇，碧芳今亦销。 
幽人坐相对，心事共萧条。主



   卷432_25 【劝酒寄元九】白居易 

薤叶有朝露，槿枝无宿花。君今亦如此，促促生有涯。 
既不逐禅僧，林下学楞伽。又不随道士，山中炼丹砂。 
百年夜分半，一岁春无多。何不饮美酒，胡然自悲嗟。 
俗号销愁药，神速无以加。一杯驱世虑，两杯反天和。 
三杯即酩酊，或笑任狂歌。陶陶复兀兀，吾孰知其他。 
况在名利途，平生有风波。深心藏陷阱，巧言织网罗。 
举目非不见，不醉欲如何。主



   卷432_26 【曲江感秋（五年作）】白居易 

沙草新雨地，岸柳凉风枝。三年感秋意，并在曲江池。 
早蝉已嘹唳，晚荷复离披。前秋去秋思，一一生此时。 
昔人三十二，秋兴已云悲。我今欲四十，秋怀亦可知。 
岁月不虚设，此身随日衰。暗老不自觉，直到鬓成丝。知



   卷432_27 【酬张太祝晚秋卧病见寄】白居易 

高才淹礼寺，短羽翔禁林。西街居处远，北阙官曹深。 
君病不来访，我忙难往寻。差池终日别，寥落经年心。 
露湿绿芜地，月寒红树阴。况兹独愁夕，闻彼相思吟。 
上叹言笑阻，下嗟时岁侵。容衰晓窗镜，思苦秋弦琴。 
一章锦绣段，八韵琼瑶音。何以报珍重，惭无双南金。斋



   卷432_28 【立秋日曲江忆元九】白居易 

下马柳阴下，独上堤上行。故人千万里，新蝉三两声。 
城中曲江水，江上江陵城。两地新秋思，应同此日情。古



   卷432_29 【早朝贺雪寄陈山人】白居易 

长安盈尺雪，早朝贺君喜。将赴银台门，始出新昌里。 
上堤马蹄滑，中路蜡烛死。十里向北行，寒风吹破耳。 
待漏午门外，候对三殿里。须鬓冻生冰，衣裳冷如水。 
忽思仙游谷，暗谢陈居士。暖覆褐裘眠，日高应未起。斋



   卷432_30 【初与元九别后忽梦见之及寤而书适至兼寄桐花诗…此寄】白居易 

永寿寺中语，新昌坊北分。归来数行泪，悲事不悲君。 
悠悠蓝田路，自去无消息。计君食宿程，已过商山北。 
昨夜云四散，千里同月色。晓来梦见君，应是君相忆。 
梦中握君手，问君意何如。君言苦相忆，无人可寄书。 
觉来未及说，叩门声冬冬。言是商州使，送君书一封。 
枕上忽惊起，颠倒著衣裳。开缄见手札，一纸十三行。 
上论迁谪心，下说离别肠。心肠都未尽，不暇叙炎凉。 
云作此书夜，夜宿商州东。独对孤灯坐，阳城山馆中。 
夜深作书毕，山月向西斜。月下何所有，一树紫桐花。 
桐花半落时，复道正相思。殷勤书背后，兼寄桐花诗。 
桐花诗八韵，思绪一何深。以我今朝意，忆君此夜心。 
一章三遍读，一句十回吟。珍重八十字，字字化为金。主



   卷432_31 【和元九悼往（感旧蚊帱作）】白居易 

美人别君去，自去无处寻。旧物零落尽，此情安可任。 
唯有襭纱幌，尘埃日夜侵。馨香与颜色，不似旧时深。 
透影灯耿耿，笼光月沈沈。中有孤眠客，秋凉生夜衾。 
旧宅牡丹院，新坟松柏林。梦中咸阳泪，觉后江陵心。 
含此隔年恨，发为中夜吟。无论君自感，闻者欲沾襟。古



   卷432_32 【重到渭上旧居】白居易 

旧居清渭曲，开门当蔡渡。十年方一还，几欲迷归路。 
追思昔日行，感伤故游处。插柳作高林，种桃成老树。 
因惊成人者，尽是旧童孺。试问旧老人，半为绕村墓。 
浮生同过客，前后递来去。白日如弄珠，出没光不住。 
人物日改变，举目悲所遇。回念念我身，安得不衰暮。 
朱颜销不歇，白发生无数。唯有山门外，三峰色如故。知



   卷432_33 【白发】白居易 

白发知时节，暗与我有期。今朝日阳里，梳落数茎丝。 
家人不惯见，悯默为我悲。我云何足怪，此意尔不知。 
凡人年三十，外壮中已衰。但思寝食味，已减二十时。 
况我今四十，本来形貌羸。书魔昏两眼，酒病沉四肢。 
亲爱日零落，在者仍别离。身心久如此，白发生已迟。 
由来生老死，三病长相随。除却念无生，人间无药治。主



   卷432_34 【秋日】白居易 

池残寥落水，窗下悠扬日。袅袅秋风多，槐花半成实。 
下有独立人，年来四十一。斋



   卷432_35 【将之饶州，江浦夜泊】白居易 

明月满深浦，愁人卧孤舟。烦冤寝不得，夏夜长于秋。 
苦乏衣食资，远为江海游。光阴坐迟暮，乡国行阻修。 
身病向鄱阳，家贫寄徐州。前事与后事，岂堪心并忧。 
忧来起长望，但见江水流。云树霭苍苍，烟波澹悠悠。 
故园迷处所，一念堪白头。知



   卷432_36 【思归（时初为校书郎）】白居易 

养无晨昏膳，隐无伏腊资。遂求及亲禄，黾勉来京师。 
薄俸未及亲，别家已经时。冬积温席恋，春违采兰期。 
夏至一阴生，稍稍夕漏迟。块然抱愁者，长夜独先知。 
悠悠乡关路，梦去身不随。坐惜时节变，蝉鸣槐花枝。古



   卷432_37 【冀城北原作】白居易 

野色何莽苍，秋声亦萧疏。风吹黄埃起，落日驱征车。 
何代此开国，封疆百里馀。古今不相待，朝市无常居。 
昔人城邑中，今变为丘墟。昔人墓田中，今化为里闾。 
废兴相催迫，日月互居诸。世变无遗风，焉能知其初。 
行人千载后，怀古空踌躇。主



   卷432_38 【客路感秋，寄明准上人】白居易 

日暮天地冷，雨霁山河清。长风从西来，草木凝秋声。 
已感岁倏忽，复伤物凋零。孰能不憯凄，天时牵人情。 
借问空门子，何法易修行。使我忘得心，不教烦恼生。主



   卷432_39 【游襄阳怀孟浩然】白居易 

楚山碧岩岩，汉水碧汤汤。秀气结成象，孟氏之文章。 
今我讽遗文，思人至其乡。清风无人继，日暮空襄阳。 
南望鹿门山，蔼若有馀芳。旧隐不知处，云深树苍苍。主



   卷432_40 【秋暮西归途中书情】白居易 

耿耿旅灯下，愁多常少眠。思乡贵早发，发在鸡鸣前。 
九月草木落，平芜连远山。秋阴和曙色，万木苍苍然。 
去秋偶东游，今秋始西旋。马瘦衣裳破，别家来二年。 
忆归复愁归，归无一囊钱。心虽非兰膏，安得不自然。知



   卷432_41 【秋怀】白居易 

月出照北堂，光华满阶墀。凉风从西至，草木日夜衰。 
桐柳减绿阴，蕙兰消碧滋。感物私自念，我心亦如之。 
安得长少壮，盛衰迫天时。人生如石火，为乐长苦迟。知



   卷432_42 【别杨颖士、卢克柔、殷尧藩】白居易 

倦鸟暮归林，浮云晴归山。独有行路子，悠悠不知还。 
人生苦营营，终日群动间。所务虽不同，同归于不闲。 
扁舟来楚乡，匹马往秦关。离忧绕心曲，宛转如循环。 
且持一杯酒，聊以开愁颜。古



   卷432_43 【题赠定光上人】白居易 

二十身出家，四十心离尘。得径入大道，乘此不退轮。 
一坐十五年，林下秋复春。春花与秋气，不感无情人。 
我来如有悟，潜以心照身。误落闻见中，忧喜伤形神。 
安得遗耳目，冥然反天真。斋



   卷432_44 【祇役骆口驿喜萧侍御书至兼睹新诗吟讽通宵因寄八韵】白居易 

日暮心无憀，吏役正营营。忽惊芳信至，复与新诗并。 
是时天无云，山馆有月明。月下读数遍，风前吟一声。 
一吟三四叹，声尽有馀清。雅哉君子文，咏性不咏情。 
使我灵府中，鄙吝不得生。始知听韶濩，可使心和平。主



   卷432_45 【酬李少府曹长官舍见赠】白居易 

低腰复敛手，心体不遑安。一落风尘下，方知为吏难。 
公事与日长，宦情随岁阑。惆怅青袍袖，芸香无半残。 
赖有李夫子，此怀聊自宽。两心如止水，彼此无波澜。 
往往簿书暇，相劝强为欢。白马晚蹋雪，渌觞春暖寒。 
恋月夜同宿，爱山晴共看。野性自相近，不是为同官。古



   卷432_46 【留别】白居易 

秋凉卷朝簟，春暖撤夜衾。虽是无情物，欲别尚沉吟。 
况与有情别，别随情浅深。二年欢笑意，一旦东西心。 
独留诚可念，同行力不任。前事讵能料，后期谅难寻。 
唯有潺湲泪，不惜共沾襟。斋



   卷432_47 【晓别】白居易 

晓鼓声已半，离筵坐难久。请君断肠歌，送我和泪酒。 
月落欲明前，马嘶初别后。浩浩暗尘中，何由见回首。古



   卷432_48 【北园】白居易 

北园东风起，杂花次第开。心知须臾落，一日三四来。 
花下岂无酒，欲酌复迟回。所思眇千里，谁劝我一杯。知



   卷432_49 【惜栯李花】白居易 

树小花鲜妍，香繁条软弱。高低二三尺，重叠千万萼。 
朝艳蔼霏霏，夕凋纷漠漠。辞枝朱粉细，覆地红绡薄。 
由来好颜色，常苦易销铄。不见莨荡花，狂风吹不落。知



   卷432_50 【照镜】白居易 

皎皎青铜镜，斑斑白丝鬓。岂复更藏年，实年君不信。斋



   卷432_51 【新秋】白居易 

西风飘一叶，庭前飒已凉。风池明月水，衰莲白露房。 
其奈江南夜，绵绵自此长。古



   卷432_52 【夜雨】白居易 

早蛩啼复歇，残灯灭又明。隔窗知夜雨，芭蕉先有声。主



   卷432_53 【秋江送客】白居易 

秋鸿次第过，哀猿朝夕闻。是日孤舟客，此地亦离群。 
濛濛润衣雨，漠漠冒帆云。不醉浔阳酒，烟波愁杀人。斋



   卷432_54 【感逝寄远】白居易 

昨日闻甲死，今朝闻乙死。知识三分中，二分化为鬼。 
逝者不复见，悲哉长已矣。存者今如何，去我皆万里。 
平生知心者，屈指能有几。通果澧凤州，眇然四君子。 
相思俱老大，浮世如流水。应叹旧交游，凋零日如此。 
何当一杯酒，开眼笑相视。知



   卷432_55 【秋月】白居易 

夜初色苍然，夜深光浩然。稍转西廊下，渐满南窗前。 
况是绿芜地，复兹清露天。落叶声策策，惊鸟影翩翩。 
栖禽尚不稳，愁人安可眠。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十三 
 
   
　 
　

　
 　



   卷433_1 【朱陈村】白居易 

徐州古丰县，有村曰朱陈。去县百馀里，桑麻青氛氲。 
机梭声札札，牛驴走纭纭。女汲涧中水，男采山上薪。 
县远官事少，山深人俗淳。有财不行商，有丁不入军。 
家家守村业，头白不出门。生为村之民，死为村之尘。 
田中老与幼，相见何欣欣。一村唯两姓，世世为婚姻。 
亲疏居有族，少长游有群。黄鸡与白酒，欢会不隔旬。 
生者不远别，嫁娶先近邻。死者不远葬，坟墓多绕村。 
既安生与死，不苦形与神。所以多寿考，往往见玄孙。 
我生礼义乡，少小孤且贫。徒学辨是非，只自取辛勤。 
世法贵名教，士人重冠婚。以此自桎梏，信为大谬人。 
十岁解读书，十五能属文。二十举秀才，三十为谏臣。 
下有妻子累，上有君亲恩。承家与事国，望此不肖身。 
忆昨旅游初，迨今十五春。孤舟三适楚，羸马四经秦。 
昼行有饥色，夜寝无安魂。东西不暂住，来往若浮云。 
离乱失故乡，骨肉多散分。江南与江北，各有平生亲。 
平生终日别，逝者隔年闻。朝忧卧至暮，夕哭坐达晨。 
悲火烧心曲，愁霜侵鬓根。一生苦如此，长羡村中民。主



   卷433_2 【读邓鲂诗】白居易 

尘架多文集，偶取一卷披。未及看姓名，疑是陶潜诗。 
看名知是君，恻恻令我悲。诗人多蹇厄，近日诚有之。 
京兆杜子美，犹得一拾遗。襄阳孟浩然，亦闻鬓成丝。 
嗟君两不如，三十在布衣。擢第禄不及，新婚妻未归。 
少年无疾患，溘死于路歧。天不与爵寿，唯与好文词。 
此理勿复道，巧历不能推。斋



   卷433_3 【寄元九（自此后在渭村作）】白居易 

晨鸡才发声，夕雀俄敛冀。昼夜往复来，疾如出入息。 
非徒改年貌，渐觉无心力。自念因念君，俱为老所逼。 
君年虽校少，憔悴谪南国。三年不放归，炎瘴消颜色。 
山无杀草霜，水有含沙蜮。健否远不知，书多隔年得。 
愿君少愁苦，我亦加餐食。各保金石躯，以慰长相忆。知



   卷433_4 【秋夕】白居易 

叶声落如雨，月色白似霜。夜深方独卧，谁为拂尘床。斋



   卷433_5 【夜雨】白居易 

我有所念人，隔在远远乡。我有所感事，结在深深肠。 
乡远去不得，无日不瞻望。肠深解不得，无夕不思量。 
况此残灯夜，独宿在空堂。秋天殊未晓，风雨正苍苍。 
不学头陀法，前心安可忘。主



   卷433_6 【秋霁】白居易 

金火不相待，炎凉雨中变。林晴有残蝉，巢冷无留燕。 
沉吟卷长簟，怆恻收团扇。向夕稍无泥，闲步青苔院。 
月出砧杵动，家家捣秋练。独对多病妻，不能理针线。 
冬衣殊未制，夏服行将绽。何以迎早秋，一杯聊自劝。知



   卷433_7 【叹老三首】白居易 

晨兴照青镜，形影两寂寞。少年辞我去，白发随梳落。 
万化成于渐，渐衰看不觉。但恐镜中颜，今朝老于昨。 
人年少满百，不得长欢乐。谁会天地心，千龄与龟鹤。 
吾闻善医者，今古称扁鹊。万病皆可治，唯无治老药。古

我有一握发，梳理何稠直。昔似玄云光，今如素丝色。 
匣中有旧镜，欲照先叹息。自从头白来，不欲明磨拭。 
鸦头与鹤颈，至老常如墨。独有人鬓毛，不得终身黑。知

前年种桃核，今岁成花树。去岁新婴儿，今年已学步。 
但惊物长成，不觉身衰暮。去矣欲何如，少年留不住。 
因书今日意，遍寄诸亲故。壮岁不欢娱，长年当悔悟。主



   卷433_8 【送兄弟回雪夜】白居易 

日晦云气黄，东北风切切。时从村南还，新与兄弟别。 
离襟泪犹湿，回马嘶未歇。欲归一室坐，天阴多无月。 
夜长火消尽，岁暮雨凝结。寂寞满炉灰，飘零上阶雪。 
对雪画寒灰，残灯明复灭。灰死如我心，雪白如我发。 
所遇皆如此，顷刻堪愁绝。回念入坐忘，转忧作禅悦。 
平生洗心法，正为今宵设。斋



   卷433_9 【溪中早春】白居易 

南山雪未尽，阴岭留残白。西涧冰已消，春溜含新碧。 
东风来几日，蛰动萌草坼。潜知阳和功，一日不虚掷。 
爱此天气暖，来拂溪边石。一坐欲忘归，暮禽声啧啧。 
蓬蒿隔桑枣，隐映烟火夕。归来问夜餐，家人烹荠麦。主



   卷433_10 【同友人寻涧花】白居易 

闻有涧底花，贳得村中酒。与君来校迟，已逢摇落后。 
临觞有遗恨，怅望空溪口。记取花发时，期君重携手。 
我生日日老，春色年年有。且作来岁期，不知身健否。主



   卷433_11 【登村东古冢】白居易 

高低古时冢，上有牛羊道。独立最高头，悠哉此怀抱。 
回头向村望，但见荒田草。村人不爱花，多种栗与枣。 
自来此村住，不觉风光好。花少莺亦稀，年年春暗老。主



   卷433_12 【梦裴相公】白居易 

五年生死隔，一夕魂梦通。梦中如往日，同直金銮宫。 
仿佛金紫色，分明冰玉容。勤勤相眷意，亦与平生同。 
既寤知是梦，悯然情未终。追想当时事，何殊昨夜中。 
自我学心法，万缘成一空。今朝为君子，流涕一沾胸。知



   卷433_13 【昼寝】白居易 

坐整白单衣，起穿黄草履。朝餐盥漱毕，徐下阶前步。 
暑风微变候，昼刻渐加数。院静地阴阴，鸟鸣新叶树。 
独行还独卧，夏景殊未暮。不作午时眠，日长安可度。知



   卷433_14 【别行简（时行简辟卢坦剑南东川府）】白居易 

漠漠病眼花，星星愁鬓雪。筋骸已衰惫，形影仍分诀。 
梓州二千里，剑门五六月。岂是远行时，火云烧栈热。 
何言巾上泪，乃是肠中血。念此早归来，莫作经年别。知



   卷433_15 【观儿戏】白居易 

髫龀七八岁，绮纨三四儿。弄尘复斗草，尽日乐嬉嬉。 
堂上长年客，鬓间新有丝。一看竹马戏，每忆童騃时。 
童騃饶戏乐，老大多忧悲。静念彼与此，不知谁是痴。知



   卷433_16 【叹常生】白居易 

西村常氏子，卧疾不须臾。前旬犹访我，今日忽云殂。 
时我病多暇，与之同野居。园林青蔼蔼，相去数里馀。 
村邻无好客，所遇唯农夫。之子何如者，往还犹胜无。 
于今亦已矣，可为一长吁。古



   卷433_17 【寄元九】白居易 

一病经四年，亲朋书信断。穷通合易交，自笑知何晚。 
元君在荆楚，去日唯云远。彼独是何人，心如石不转。 
忧我贫病身，书来唯劝勉。上言少愁苦，下道加餐饭。 
怜君为谪吏，穷薄家贫褊。三寄衣食资，数盈二十万。 
岂是贪衣食，感君心缱绻。念我口中食，分君身上暖。 
不因身病久，不因命多蹇。平生亲友心，岂得知深浅。知



   卷433_18 【以镜赠别】白居易 

人言似明月，我道胜明月。明月非不明，一年十二缺。 
岂如玉匣里，如水常澄澈。月破天暗时，圆明独不歇。 
我惭貌丑老，绕鬓斑斑雪。不如赠少年，回照青丝发。 
因君千里去，持此将为别。古



   卷433_19 【城上对月，期友人不至】白居易 

古人惜昼短，劝令秉烛游。况此迢迢夜，明月满西楼。 
复有盈尊酒，置在城上头。期君君不至，人月两悠悠。 
照水烟波白，照人肌发秋。清光正如此，不醉即须愁。古



   卷433_20 【念金銮子二首】白居易 

衰病四十身，娇痴三岁女。非男犹胜无，慰情时一抚。 
一朝舍我去，魂影无处所。况念夭札时，呕哑初学语。 
始知骨肉爱，乃是忧悲聚。唯思未有前，以理遣伤苦。 
忘怀日已久，三度移寒暑。今日一伤心，因逢旧乳母。斋

与尔为父子，八十有六旬。忽然又不见，迩来三四春。 
形质本非实，气聚偶成身。恩爱元是妄，缘合暂为亲。 
念兹庶有悟，聊用遣悲辛。暂将理自夺，不是忘情人。古



   卷433_21 【对酒】白居易 

人生一百岁，通计三万日。何况百岁人，人间百无一。 
贤愚共零落，贵贱同埋没。东岱前后魂，北邙新旧骨。 
复闻药误者，为爱延年术。又有忧死者，为贪政事笔。 
药误不得老，忧死非因疾。谁言人最灵，知得不知失。 
何如会亲友，饮此杯中物。能沃烦虑消，能陶真性出。 
所以刘阮辈，终年醉兀兀。知



   卷433_22 【渭村雨归】白居易 

渭水寒渐落，离离蒲稗苗。闲傍沙边立，看人刈苇苕。 
近水风景冷，晴明犹寂寥。复兹夕阴起，野色重萧条。 
萧条独归路，暮雨湿村桥。知



   卷433_23 【谕怀】白居易 

黑头日已白，白面日已黑。人生未死间，变化何终极。 
常言在己者，莫若形与色。一朝改变来，止遏不能得。 
况彼身外事，悠悠通与塞。知



   卷433_24 【喜友至留宿】白居易 

村中少宾客，柴门多不开。忽闻车马至，云是故人来。 
况值风雨夕，愁心正悠哉。愿君且同宿，尽此手中杯。 
人生开口笑，百年都几回。知



   卷433_25 【西原晚望】白居易 

花菊引闲行，行上西原路。原上晚无人，因高聊四顾。 
南阡有烟火，北陌连墟墓。村邻何萧疏，近者犹百步。 
吾庐在其下，寂寞风日暮。门外转枯蓬，篱根伏寒兔。 
故园汴水上，离乱不堪去。近岁始移家，飘然此村住。 
新屋五六间，古槐八九树。便是衰病身，此生终老处。斋



   卷433_26 【感镜】白居易 

美人与我别，留镜在匣中。自从花颜去，秋水无芙蓉。 
经年不开匣，红埃覆青铜。今朝一拂拭，自照憔悴容。 
照罢重惆怅，背有双盘龙。斋



   卷433_27 【村居卧病三首】白居易 

戚戚抱羸病，悠悠度朝暮。夏木才结阴，秋兰已含露。 
前日巢中卵，化作雏飞去。昨日穴中虫，蜕为蝉上树。 
四时未尝歇，一物不暂住。唯有病客心，沉然独如故。斋

新秋久病容，起步村南道。尽日不逢人，虫声遍荒草。 
西风吹白露，野绿秋仍早。草木犹未伤，先伤我怀抱。 
朱颜与玄鬓，强健几时好。况为忧病侵，不得依年老。古

种黍三十亩，雨来苗渐大。种薤二十畦，秋来欲堪刈。 
望黍作冬酒，留薤为春菜。荒村百物无，待此养衰瘵。 
葺庐备阴雨，补褐防寒岁。病身知几时，且作明年计。知



   卷433_28 【沐浴】白居易 

经年不沐浴，尘垢满肌肤。今朝一澡濯，衰瘦颇有馀。 
老色头鬓白，病形支体虚。衣宽有剩带，发少不胜梳。 
自问今年几，春秋四十初。四十已如此，七十复何知。知



   卷433_29 【栽松二首】白居易 

小松未盈尺，心爱手自移。苍然涧底色，云湿烟霏霏。 
栽植我年晚，长成君性迟。如何过四十，种此数寸枝。 
得见成阴否，人生七十稀。知

爱君抱晚节，怜君含直文。欲得朝朝见，阶前故种君。 
知君死则已，不死会凌云。斋



   卷433_30 【病中友人相访】白居易 

卧久不记日，南窗昏复昏。萧条草檐下，寒雀朝夕闻。 
强扶床前杖，起向庭中行。偶逢故人至，便当一逢迎。 
移榻就斜日，披裘倚前楹。闲谈胜服药，稍觉有心情。斋



   卷433_31 【自觉二首】白居易 

四十未为老，忧伤早衰恶。前岁二毛生，今年一齿落。 
形骸日损耗，心事同萧索。夜寝与朝餐，其间味亦薄。 
同岁崔舍人，容光方灼灼。始知年与貌，衰盛随忧乐。 
畏老老转迫，忧病病弥缚。不畏复不忧，是除老病药。主

朝哭心所爱，暮哭心所亲。亲爱零落尽，安用身独存。 
几许平生欢，无限骨肉恩。结为肠间痛，聚作鼻头辛。 
悲来四支缓，泣尽双眸昏。所以年四十，心如七十人。 
我闻浮屠教，中有解脱门。置心为止水，视身如浮云。 
斗擞垢秽衣，度脱生死轮。胡为恋此苦，不去犹逡巡。 
回念发弘愿，愿此见在身。但受过去报，不结将来因。 
誓以智慧水，永洗烦恼尘。不将恩爱子，更种悲忧根。斋



   卷433_32 【夜雨有念】白居易 

以道治心气，终岁得晏然。何乃戚戚意，忽来风雨天。 
既非慕荣显，又不恤饥寒。胡为悄不乐，抱膝残灯前。 
形影暗相问，心默对以言。骨肉能几人，各在天一端。 
吾兄寄宿州，吾弟客东川。南北五千里，吾身在中间。 
欲去病未能，欲住心不安。有如波上舟，此缚而彼牵。 
自我向道来，于今六七年。炼成不二性，消尽千万缘。 
唯有恩爱火，往往犹熬煎。岂是药无效，病多难尽蠲。斋



   卷433_33 【寄杨六（杨摄万年县尉，余为赞善大夫）】白居易 

青宫官冷静，赤县事繁剧。一闲复一忙，动作经时隔。 
清觞久废酌，白日顿虚掷。念此忽踟蹰，悄然心不适。 
岂无旧交结，久别或迁易。亦有新往还，相见多形迹。 
唯君于我分，坚久如金石。何况老大来，人情重姻戚。 
会稀岁月急，此事真可惜。几回开口笑，便到髭须白。 
公门苦鞅掌，尽日无闲隙。犹冀乘暝来，静言同一夕。古



   卷433_34 【送春】白居易 

三月三十日，春归日复暮。惆怅问春风，明朝应不住。 
送春曲江上，眷眷东西顾。但见扑水花，纷纷不知数。 
人生似行客，两足无停步。日日进前程，前程几多路。 
兵刀与水火，尽可违之去。唯有老到来，人间无避处。 
感时良为已，独倚池南树。今日送春心，心如别亲故。主



   卷433_35 【哭李三】白居易 

去年渭水曲，秋时访我来。今年常乐里，春日哭君回。 
哭君仰问天，天意安在哉。若必夺其寿，何如不与才。 
落然身后事，妻病女婴孩。主



   卷433_36 【别李十一后重寄（自此后诗江州路上作）】白居易 

秋日正萧条，驱车出蓬荜。回望青门道，目极心郁郁。 
岂独恋乡土，非关慕簪绂。所怆别李君，平生同道术。 
俱承金马诏，联秉谏臣笔。共上青云梯，中途一相失。 
江湖我方往，朝廷君不出。蕙带与华簪，相逢是何日。知



   卷433_37 【初出蓝田路作】白居易 

停骖问前路，路在秋云里。苍苍县南道，去途从此始。 
绝顶忽上盘，众山皆下视。下视千万峰，峰头如浪起。 
朝经韩公坡，夕次蓝桥水。浔阳近四千，始行七十里。 
人烦马蹄跙，劳苦已如此。古



   卷433_38 【仙娥峰下作】白居易 

我为东南行，始登商山道。商山无数峰，最爱仙娥好。 
参差树若插，匼匝云如抱。渴望寒玉泉，香闻紫芝草。 
青崖屏削碧，白石床铺缟。向无如此物，安足留四皓。 
感彼私自问，归山何不早。可能尘土中，还随众人老。斋



   卷433_39 【微雨夜行】白居易 

漠漠秋云起，稍稍夜寒生。但觉衣裳湿，无点亦无声。知



   卷433_40 【再到襄阳访问旧居】白居易 

昔到襄阳日，髯髯初有髭。今过襄阳日，髭鬓半成丝。 
旧游都是梦，乍到忽如归。东郭蓬蒿宅，荒凉今属谁。 
故知多零落，闾井亦迁移。独有秋江水，烟波似旧时。知



   卷433_41 【寄微之三首】白居易 

江州望通州，天涯与地末。有山万丈高，有江千里阔。 
间之以云雾，飞鸟不可越。谁知千古险，为我二人设。 
通州君初到，郁郁愁如结。江州我方去，迢迢行未歇。 
道路日乖隔，音信日断绝。因风欲寄语，地远声不彻。 
生当复相逢，死当从此别。斋

君游襄阳日，我在长安住。今君在通州，我过襄阳去。 
襄阳九里郭，楼堞连云树。顾此稍依依，是君旧游处。 
苍茫兼葭水，中有浔阳路。此去更相思，江西少亲故。古

去国日已远，喜逢物似人。如何含此意，江上坐思君。 
有如河岳气，相合方氛氲。狂风吹中绝，两处成孤云。 
风回终有时，云合岂无因。努力各自爱，穷通我尔身。知



   卷433_42 【舟中雨夜】白居易 

江云暗悠悠，江风冷修修。夜雨滴船背，风浪打船头。 
船中有病客，左降向江州。主



   卷433_43 【夜闻歌者（宿鄂州）】白居易 

夜泊鹦鹉洲，江月秋澄澈。邻船有歌者，发词堪愁绝。 
歌罢继以泣，泣声通复咽。寻声见其人，有妇颜如雪。 
独倚帆樯立，娉婷十七八。夜泪如真珠，双双堕明月。 
借问谁家妇，歌泣何凄切。一问一沾襟，低眉终不说。知



   卷433_44 【江楼闻砧（江州作）】白居易 

江人授衣晚，十月始闻砧。一夕高楼月，万里故园心。斋



   卷433_45 【宿东林寺】白居易 

经窗灯焰短，僧炉火气深。索落庐山夜，风雪宿东林。知



   卷433_46 【忆洛下故园（时淮汝寇戎未灭）】白居易 

浔阳迁谪地，洛阳离乱年。烟尘三川上，炎瘴九江边。 
乡心坐如此，秋风仍飒然。主



   卷433_47 【赠别崔五】白居易 

朝送南去客，暮迎北来宾。孰云当大路，少遇心所亲。 
劳者念息肩，热者思濯身。何如愁独日，忽见平生人。 
平生已不浅，是日重殷勤。问从何处来，及此江亭春。 
江天春多阴，夜月隔重云。移尊树间饮，灯照花纷纷。 
一会不易得，馀事何足云。明旦又分手，今夕且欢忻。古



   卷433_48 【春晚寄微之】白居易 

三月江水阔，悠悠桃花波。年芳与心事，此地共蹉跎。 
南国方谴谪，中原正兵戈。眼前故人少，头上白发多。 
通州更迢递，春尽复如何。古



   卷433_49 【渐老】白居易 

今朝复明日，不觉年齿暮。白发逐梳落，朱颜辞镜去。 
当春颇愁寂，对酒寡欢趣。遇境多怆辛，逢人益敦故。 
形质属天地，推迁从不住。所怪少年心，销磨落何处。古



   卷433_50 【送幼史】白居易 

淮右寇未散，江西岁再徂。故里干戈地，行人风雪途。 
此时与尔别，江畔立踟蹰。知



   卷433_51 【夜雪】白居易 

已讶衾枕冷，复见窗户明。夜深知雪重，时闻折竹声。斋



   卷433_52 【寄行简】白居易 

郁郁眉多敛，默默口寡言。岂是愿如此，举目谁与欢。 
去春尔西征，从事巴蜀间。今春我南谪，抱疾江海壖。 
相去六千里，地绝天邈然。十书九不达，何以开忧颜。 
渴人多梦饮，饥人多梦餐。春来梦何处，合眼到东川。主



   卷433_53 【首夏】白居易 

孟夏百物滋，动植一时好。麋鹿乐深林，虫蛇喜丰草。 
翔禽爱密叶，游鳞悦新藻。天和遗漏处，而我独枯槁。 
一身在天末，骨肉皆远道。旧国无来人，寇戎尘浩浩。 
沉忧竟何益，只自劳怀抱。不如放身心，冥然任天造。 
浔阳多美酒，可使杯不燥。湓鱼贱如泥，烹炙无昏早。 
朝饭山下寺，暮醉湖中岛。何必归故乡，兹焉可终老。斋



   卷433_54 【孟夏思渭村旧居寄舍弟】白居易 

啧啧雀引雏，稍稍笋成竹。时物感人情，忆我故乡曲。 
故园渭水上，十载事樵牧。手种榆柳成，阴阴覆墙屋。 
兔隐豆苗肥，鸟鸣桑椹熟。前年当此时，与尔同游瞩。 
诗书课弟侄，农圃资童仆。日暮麦登场，天晴蚕坼簇。 
弄泉南涧坐，待月东亭宿。兴发饮数杯，闷来棋一局。 
一朝忽分散，万里仍羁束。井鲋思反泉，笼莺悔出谷。 
九江地卑湿，四月天炎燠。苦雨初入梅，瘴云稍含毒。 
泥秧水畦稻，灰种畬田粟。已讶殊岁时，仍嗟异风俗。 
闲登郡楼望，日落江山绿。归雁拂乡心，平湖断人目。 
殊方我漂泊，旧里君幽独。何时同一瓢，饮水心亦足。古



   卷433_55 【早蝉】白居易 

六月初七日，江头蝉始鸣。石楠深叶里，薄暮两三声。 
一催衰鬓色，再动故园情。西风殊未起，秋思先秋生。 
忆昔在东掖，宫槐花下听。今朝无限思，云树绕湓城。古



   卷433_56 【感情】白居易 

中庭晒服玩，忽见故乡履。昔赠我者谁，东邻婵娟子。 
因思赠时语，特用结终始。永愿如履綦，双行复双止。 
自吾谪江郡，漂荡三千里。为感长情人，提携同到此。 
今朝一惆怅，反覆看未已。人只履犹双，何曾得相似。 
可嗟复可惜，锦表绣为里。况经梅雨来，色黯花草死。主



   卷433_57 【南湖晚秋】白居易 

八月白露降，湖中水方老。旦夕秋风多，衰荷半倾倒。 
手攀青枫树，足蹋黄芦草。惨澹老容颜，冷落秋怀抱。 
有兄在淮楚，有弟在蜀道。万里何时来，烟波白浩浩。主



   卷433_58 【郡厅有树，晚荣早凋，人不识名，因题其上】白居易 

浔阳郡厅后，有树不知名。秋先梧桐落，春后桃李荣。 
五月始萌动，八月已凋零。左右皆松桂，四时郁青青。 
岂量雨露恩，沾濡不均平。荣枯各有分，天地本无情。 
顾我亦相类，早衰向晚成。形骸少多病，三十不丰盈。 
毛鬓早改变，四十白髭生。谁教两萧索，相对此江城。古



   卷433_59 【感秋怀微之】白居易 

叶下湖又波，秋风此时至。谁知濩落心，先纳萧条气。 
推移感流岁，漂泊思同志。昔为烟霄侣，今作泥涂吏。 
白鸥毛羽弱，青凤文章异。各闭一笼中，岁晚同憔悴。古



   卷433_60 【因沐感发，寄朗上人二首】白居易 

年长身转慵，百事无所欲。乃至头上发，经年方一沐。 
沐稀发苦落，一沐仍半秃。短鬓经霜蓬，老面辞春木。 
强年过犹近，衰相来何速。应是烦恼多，心焦血不足。古

渐少不满把，渐短不盈尺。况兹短少中，日夜落复白。 
既无神仙术，何除老死籍。只有解脱门，能度衰苦厄。 
掩镜望东寺，降心谢禅客。衰白何足言，剃落犹不惜。知



   卷433_61 【早蝉】白居易 

月出先照山，风生先动水。亦如早蝉声，先入闲人耳。 
一闻愁意结，再听乡心起。渭上新蝉声，先听浑相似。 
衡门有谁听，日暮槐花里。知



   卷433_62 【苦热喜凉】白居易 

经时苦炎暑，心体但烦倦。白日一何长，清秋不可见。 
岁功成者去，天数极则变。潜知寒燠间，迁次如乘传。 
火云忽朝敛，金风俄夕扇。枕簟遂清凉，筋骸稍轻健。 
因思望月侣，好卜迎秋宴。竟夜无客来，引杯还自劝。古



   卷433_63 【早秋晚望，兼呈韦侍郎】白居易 

九派绕孤城，城高生远思。人烟半在船，野水多于地。 
穿霞日脚直，驱雁风头利。去国来几时，江上秋三至。 
夫君亦沦落，此地同飘寄。悯默向隅心，摧颓触笼翅。 
且谋眼前计，莫问胸中事。浔阳酒甚浓，相劝时时醉。斋



   卷433_64 【司马宅】白居易 

雨径绿芜合，霜园红叶多。萧条司马宅，门巷无人过。 
唯对大江水，秋风朝夕波。古



   卷433_65 【司马厅独宿】白居易 

荒凉满庭草，偃亚侵檐竹。府吏下厅帘，家僮开被襆。 
数声城上漏，一点窗间烛。官曹冷似冰，谁肯来同宿。知



   卷433_66 【梦与李七、庾三十三同访元九】白居易 

夜梦归长安，见我故亲友。损之在我左，顺之在我右。 
云是二月天，春风出携手。同过靖安里，下马寻元九。 
元九正独坐，见我笑开口。还指西院花，仍开北亭酒。 
如言各有故，似惜欢难久。神合俄顷间，神离欠伸后。 
觉来疑在侧，求索无所有。残灯影闪墙，斜月光穿牖。 
天明西北望，万里君知否。老去无见期，踟蹰搔白首。主



   卷433_67 【秋槿】白居易 

风露飒已冷，天色亦黄昏。中庭有槿花，荣落同一晨。 
秋开已寂寞，夕陨何纷纷。正怜少颜色，复叹不逡巡。 
感此因念彼，怀哉聊一陈。男儿老富贵，女子晚婚姻。 
头白始得志，色衰方事人。后时不获已，安得如青春。知



   卷433_68 【答元郎中、杨员外喜乌见寄（四十四字成）】白居易 

南宫鸳鸯地，何忽乌来止。故人锦帐郎，闻乌笑相视。 
疑乌报消息，望我归乡里。我归应待乌头白， 
惭愧元郎误欢喜。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十四 
 
   
　 
　

　
 　



   卷434_1 【初入峡有感】白居易 

上有万仞山，下有千丈水。苍苍两岸间，阔狭容一苇。 
瞿唐呀直泻，滟滪屹中峙。未夜黑岩昏，无风白浪起。 
大石如刀剑，小石如牙齿。一步不可行，况千三百里。 
苒箬竹蔑zB，欹危楫师趾。一跌无完舟，吾生系于此。
常闻仗忠信，蛮貊可行矣。自古漂沉人，岂尽非君子。 
况吾时与命，蹇舛不足恃。常恐不才身，复作无名死。知



   卷434_9 【过昭君村（村在归州东北四十里）】白居易 

灵珠产无种，彩云出无根。亦如彼姝子，生此遐陋村。 
至丽物难掩，遽选入君门。独美众所嫉，终弃出塞垣。 
唯此希代色，岂无一顾恩。事排势须去，不得由至尊。 
白黑既可变，丹青何足论。竟埋代北骨，不返巴东魂。 
惨澹晚云水，依稀旧乡园。妍姿化已久，但有村名存。 
村中有遗老，指点为我言。不取往者戒，恐贻来者冤。 
至今村女面，烧灼成瘢痕。知



   卷434_10 【自江州至忠州】白居易 

前在浔阳日，已叹宾朋寡。忽忽抱忧怀，出门无处写。 
今来转深僻，穷峡巅山下。五月断行舟，滟堆正如马。 
巴人类猿狖，矍铄满山野。敢望见交亲，喜逢似人者。知



   卷434_11 【初到忠州登东楼，寄万州杨八使君】白居易 

山束邑居窄，峡牵气候偏。林峦少平地，雾雨多阴天。 
隐隐煮盐火，漠漠烧畬烟。赖此东楼夕，风月时翛然。 
凭轩望所思，目断心涓涓。背春有去雁，上水无来船。 
我怀巴东守，本是关西贤。平生已不浅，流落重相怜。 
水梗漂万里，笼禽囚五年。新恩同雨露，远郡邻山川。 
书信虽往复，封疆徒接连。其如美人面，欲见杳无缘。主



   卷434_12 【郡中】白居易 

乡路音信断，山城日月迟。欲知州近远，阶前摘荔枝。古



   卷434_13 【西楼夜】白居易 

悄悄复悄悄，城隅隐林杪。山郭灯火稀，峡天星汉少。 
年光东流水，生计南枝鸟。月没江沈沈，西楼殊未晓。知



   卷434_14 【东楼晓】白居易 

脉脉复脉脉，东楼无宿客。城暗云雾多，峡深田地窄。 
宵灯尚留焰，晨禽初展翮。欲知山高低，不见东方白。主



   卷434_15 【寄王质夫】白居易 

忆始识君时，爱君世缘薄。我亦吏王畿，不为名利著。 
春寻仙游洞，秋上云居阁。楼观水潺潺，龙潭花漠漠。 
吟诗石上坐，引酒泉边酌。因话出处心，心期老岩壑。 
忽从风雨别，遂被簪缨缚。君作出山云，我为入笼鹤。 
笼深鹤残悴，山远云飘泊。去处虽不同，同负平生约。 
今来各何在，老去随所托。我守巴南城，君佐征西幕。 
年颜渐衰飒，生计仍萧索。方含去国愁，且羡从军乐。 
旧游疑是梦，往事思如昨。相忆春又深，故山花正落。知



   卷434_16 【南宾郡斋即事，寄杨万州】白居易 

山上巴子城，山下巴江水。中有穷独人，强名为刺史。 
时时窃自哂，刺史岂如是。仓粟喂家人，黄缣裹妻子。 
莓苔翳冠带，雾雨霾楼雉。衙鼓暮复朝，郡斋卧还起。 
回头望南浦，亦在烟波里。而我复何嗟，夫君犹滞此。古



   卷434_17 【招萧处士】白居易 

峡内岂无人，所逢非所思。门前亦有客，相对不相知。 
仰望但云树，俯顾惟妻儿。寝食起居外，端然无所为。 
东郊萧处士，聊可与开眉。能饮满杯酒，善吟长句诗。 
庭前吏散后，江畔路乾时。请君携竹杖，一赴郡斋期。斋



   卷434_18 【庭槐】白居易 

南方饶竹树，唯有青槐稀。十种七八死，纵活亦支离。 
何此郡庭下，一株独华滋。蒙蒙碧烟叶，袅袅黄花枝。 
我家渭水上，此树荫前墀。忽向天涯见，忆在故园时。 
人生有情感，遇物牵所思。树木犹复尔，况见旧亲知。主



   卷434_19 【送客回晚兴】白居易 

城上云雾开，沙头风浪定。参差乱山出，澹泞平江净。 
行客舟已远，居人酒初醒。袅袅秋竹梢，巴蝉声似磬。斋



   卷434_20 【东楼竹】白居易 

潇洒城东楼，绕楼多修竹。森然一万竿，白粉封青玉。 
卷帘睡初觉，欹枕看未足。影转色入楼，床席生浮绿。 
空城绝宾客，向夕弥幽独。楼上夜不归，此君留我宿。斋



   卷434_21 【九日登巴台】白居易 

黍香酒初熟，菊暖花未开。闲听竹枝曲，浅酌茱萸杯。 
去年重阳日，漂泊湓城隈。今岁重阳日，萧条巴子台。 
旅鬓寻已白，乡书久不来。临觞一搔首，座客亦裴回。斋



   卷434_22 【东城寻春】白居易 

老色日上面，欢情日去心。今既不如昔，后当不如今。 
今犹未甚衰，每事力可任。花时仍爱出，酒后尚能吟。 
但恐如此兴，亦随日销沉。东城春欲老，勉强一来寻。斋



   卷434_23 【江上送客】白居易 

江花已萎绝，江草已消歇。远客何处归，孤舟今日发。 
杜鹃声似哭，湘竹斑如血。共是多感人，仍为此中别。古



   卷434_24 【桐花】白居易 

春令有常候，清明桐始发。何此巴峡中，桐花开十月。 
岂伊物理变，信是土宜别。地气反寒暄，天时倒生杀。 
草木坚强物，所禀固难夺。风候一参差，荣枯遂乖剌。 
况吾北人性，不耐南方热。强羸寿夭间，安得依时节。斋



   卷434_25 【早祭风伯，因怀李十一舍人】白居易 

远郡虽褊陋，时祀奉朝经。夙兴祭风伯，天气晓冥冥。 
导骑与从吏，引我出东坰。水雾重如雨，山火高于星。 
忽忆早朝日，与君趋紫庭。步登龙尾道，却望终南青。 
一别身向老，所思心未宁。至今想在耳，玉音尚玲玲。主



   卷434_26 【花下对酒二首】白居易 

蔼蔼江气春，南宾闰正月。梅樱与桃杏，次第城上发。 
红房烂簇火，素艳纷团雪。香惜委风飘，愁牵压枝折。 
楼中老太守，头上新白发。冷澹病心情，暄和好时节。 
故园音信断，远郡亲宾绝。欲问花前尊，依然为谁设。知

引手攀红樱，红樱落似霰。仰首看白日，白日走如箭。 
年芳与时景，顷刻犹衰变。况是血肉身，安能长强健。 
人心苦迷执，慕贵忧贫贱。愁色常在眉，欢容不上面。 
况吾头半白，把镜非不见。何必花下杯，更待他人劝。知



   卷434_27 【不二门】白居易 

两眼日将暗，四肢渐衰瘦。束带剩昔围，穿衣妨宽袖。 
流年似江水，奔注无昏昼。志气与形骸，安得长依旧。 
亦曾登玉陛，举措多纰缪。至今金阙籍，名姓独遗漏。 
亦曾烧大药，消息乖火候。至今残丹砂，烧乾不成就。 
行藏事两失，忧恼心交斗。化作憔悴翁，抛身在荒陋。 
坐看老病逼，须得医王救。唯有不二门，其间无夭寿。主



   卷434_28 【我身】白居易 

我身何所似，似彼孤生蓬。秋霜剪根断，浩浩随长风。 
昔游秦雍间，今落巴蛮中。昔为意气郎，今作寂寥翁。 
外貌虽寂寞，中怀颇冲融。赋命有厚薄，委心任穷通。 
通当为大鹏，举翅摩苍穹。穷则为鹪鹩，一枝足自容。 
苟知此道者，身穷心不穷。古



   卷434_29 【哭王质夫】白居易 

仙游寺前别，别来十年馀。生别犹怏怏，死别复何如。 
客从梓潼来，道君死不虚。惊疑心未信，欲哭复踟蹰。 
踟蹰寝门侧，声发涕亦俱。衣上今日泪，箧中前月书。 
怜君古人风，重有君子儒。篇咏陶谢辈，风流嵇阮徒。 
出身既蹇屯，生世仍须臾。诚知天至高，安得不一呼。 
江南有毒蟒，江北有妖狐。皆享千年寿，多于王质夫。 
不知彼何德，不识此何辜。古



   卷434_30 【东坡种花二首】白居易 

持钱买花树，城东坡上栽。但购有花者，不限桃杏梅。 
百果参杂种，千枝次第开。天时有早晚，地力无高低。 
红者霞艳艳，白者雪皑皑。游蜂逐不去，好鸟亦来栖。 
前有长流水，下有小平台。时拂台上石，一举风前杯。 
花枝荫我头，花蕊落我怀。独酌复独咏，不觉月平西。 
巴俗不爱花，竟春无人来。唯此醉太守，尽日不能回。知

东坡春向暮，树木今何如。漠漠花落尽，翳翳叶生初。 
每日领童仆，荷锄仍决渠。刬土壅其本，引泉溉其枯。 
小树低数尺，大树长丈馀。封植来几时，高下随扶疏。 
养树既如此，养民亦何殊。将欲茂枝叶，必先救根株。 
云何救根株，劝农均赋租。云何茂枝叶，省事宽刑书。 
移此为郡政，庶几甿俗苏。斋



   卷434_31 【登城东古台】白居易 

迢迢东郊上，有土青崔嵬。不知何代物，疑是巴王台。 
巴歌久无声，巴宫没黄埃。靡靡春草合，牛羊缘四隈。 
我来一登眺，目极心悠哉。始见江山势，峰叠水环回。 
凭高视听旷，向远胸襟开。唯有故园念，时时东北来。主



   卷434_32 【哭诸故人，因寄元八】白居易 

昨日哭寝门，今日哭寝门。借问所哭谁，无非故交亲。 
伟卿既长往，质夫亦幽沦。屈指数年世，收涕自思身。 
彼皆少于我，先为泉下人。我今头半白，焉得身久存。 
好狂元郎中，相识二十春。昔见君生子，今闻君抱孙。 
存者尽老大，逝者已成尘。早晚升平宅，开眉一见君。古



   卷434_33 【郡中春宴，因赠诸客】白居易 

仆本儒家子，待诏金马门。尘忝亲近地，孤负圣明恩。 
一旦奉优诏，万里牧远人。可怜岛夷帅，自称为使君。 
身骑牂牁马，口食涂江鳞。暗澹绯衫故，斓斑白发新。 
是时岁二月，玉历布春分。颁条示皇泽，命宴及良辰。 
冉冉趋府吏，蚩蚩聚州民。有如蛰虫鸟，亦应天地春。 
薰草席铺坐，藤枝酒注樽。中庭无平地，高下随所陈。 
蛮鼓声坎坎，巴女舞蹲蹲。使君居上头，掩口语众宾。 
勿笑风俗陋，勿欺官府贫。蜂巢与蚁穴，随分有君臣。斋



   卷434_34 【开元寺东池早春】白居易 

池水暖温暾，水清波潋滟。簇簇青泥中，新蒲叶如剑。 
梅房小白裹，柳彩轻黄染。顺气草熏熏，适情鸥泛泛。 
旧游成梦寐，往事随阳焱。芳物感幽怀，一动平生念。斋



   卷434_35 【东溪种柳】白居易 

野性爱栽植，植柳水中坻。乘春持斧斫，裁截而树之。 
长短既不一，高下随所宜。倚岸埋大干，临流插小枝。 
松柏不可待，楩楠固难移。不如种此树，此树易荣滋。 
无根亦可活，成阴况非迟。三年未离郡，可以见依依。 
种罢水边憩，仰头闲自思。富贵本非望，功名须待时。 
不种东溪柳，端坐欲何为。古



   卷434_36 【卧小斋】白居易 

朝起视事毕，晏坐饱食终。散步长廊下，卧退小斋中。 
拙政自多暇，幽情谁与同。孰云二千石，心如田野翁。知



   卷434_37 【步东坡】白居易 

朝上东坡步，夕上东坡步。东坡何所爱，爱此新成树。 
种植当岁初，滋荣及春暮。信意取次栽，无行亦无数。 
绿阴斜景转，芳气微风度。新叶鸟下来，萎花蝶飞去。 
闲携斑竹杖，徐曳黄麻屦。欲识往来频，青芜成白路。古



   卷434_38 【征秋税毕，题郡南亭】白居易 

高城直下视，蠢蠢见巴蛮。安可施政教，尚不通语言。 
且喜赋敛毕，幸闻闾井安。岂伊循良化，赖此丰登年。 
案牍既简少，池馆亦清闲。秋雨檐果落，夕钟林鸟还。 
南亭日潇洒，偃卧恣疏顽。斋



   卷434_39 【蚊蟆】白居易 

巴徼炎毒早，二月蚊蟆生。咂肤拂不去，绕耳薨薨声。 
斯物颇微细，中人初甚轻。如有肤受谮，久则疮痏成。 
痏成无奈何，所要防其萌。幺虫何足道，潜喻儆人情。斋



   卷434_40 【登龙昌上寺望江南山，怀钱舍人】白居易 

骑马出西郭，悠悠欲何之。独上高寺去，一与白云期。 
虚槛晚潇洒，前山碧参差。忽似青龙阁，同望玉峰时。 
因咏松雪句，永怀鸾鹤姿。六年不相见，况乃隔荣衰。斋



   卷434_41 【郊下】白居易 

西日照高树，树头子规鸣。东风吹野水，水畔江蓠生。 
尽日看山立，有时寻涧行。兀兀长如此，何许似专城。古



   卷434_42 【遣怀】白居易 

乐往必悲生，泰来由否极。谁言此数然，吾道何终塞。 
尝求詹尹卜，拂龟竟默默。亦曾仰问天，天但苍苍色。 
自兹唯委命，名利心双息。近日转安闲，乡园亦休忆。 
回看世间苦，苦在求不得。我今无所求，庶离忧悲域。斋



   卷434_43 【岁晚】白居易 

霜降水返壑，风落木归山。冉冉岁将宴，物皆复本源。 
何此南迁客，五年独未还。命屯分已定，日久心弥安。 
亦尝心与口，静念私自言。去国固非乐，归乡未必欢。 
何须自生苦，舍易求其难。主



   卷434_44 【负冬日】白居易 

杲杲冬日出，照我屋南隅。负暄闭目坐，和气生肌肤。 
初似饮醇醪，又如蛰者苏。外融百骸畅，中适一念无。 
旷然忘所在，心与虚空俱。主



   卷434_45 【委顺】白居易 

山城虽荒芜，竹树有嘉色。郡俸诚不多，亦足充衣食。 
外累由心起，心宁累自息。尚欲忘家乡，谁能算官职。 
宜怀齐远近，委顺随南北。归去诚可怜，天涯住亦得。主



   卷434_46 【宿溪翁（时初除郎官赴朝）】白居易 

众心爱金玉，众口贪酒肉。何如此溪翁，饮瓢亦自足。 
溪南刈薪草，溪北修墙屋。岁种一顷田，春驱两黄犊。 
于中甚安适，此外无营欲。溪畔偶相逢，庵中遂同宿。 
醉翁向朝市，问我何官禄。虚言笑杀翁，郎官应列宿。知



   卷434_47 【重过寿泉，忆与杨九别时，因题店壁】白居易 

商州南十里，有水名寿泉。涌出石崖下，流经山店前。 
忆昔相送日，我去君言还。寒波与老泪，此地共潺湲。 
一去历万里，再来经六年。形容已变改，处所犹依然。 
他日君过此，殷勤吟此篇。古



   卷434_48 【西掖早秋直夜书意（自此后中书舍人时作）】白居易 

凉风起禁掖，新月生宫沼。夜半秋暗来，万年枝袅袅。 
炎凉递时节，钟鼓交昏晓。遇圣惜年衰，报恩愁力小。 
素餐无补益，朱绶虚缠绕。冠盖栖野云，稻粱养山鸟。 
量能私自省，所得已非少。五品不为贱，五十不为夭。 
若无知足心，贪求何日了。主



   卷434_49 【庭松】白居易 

堂下何所有，十松当我阶。乱立无行次，高下亦不齐。 
高者三丈长，下者十尺低。有如野生物，不知何人栽。 
接以青瓦屋，承之白沙台。朝昏有风月，燥湿无尘泥。 
疏韵秋槭槭，凉阴夏凄凄。春深微雨夕，满叶珠蓑蓑。 
岁暮大雪天，压枝玉皑皑。四时各有趣，万木非其侪。 
去年买此宅，多为人所咍。一家二十口，移转就松来。 
移来有何得，但得烦襟开。即此是益友，岂必交贤才。 
顾我犹俗士，冠带走尘埃。未称为松主，时时一愧怀。知



   卷434_50 【竹窗】白居易 

常爱辋川寺，竹窗东北廊。一别十馀载，见竹未曾忘。 
今春二月初，卜居在新昌。未暇作厩库，且先营一堂。 
开窗不糊纸，种竹不依行。意取北檐下，窗与竹相当。 
绕屋声淅淅，逼人色苍苍。烟通杳霭气，月透玲珑光。 
是时三伏天，天气热如汤。独此竹窗下，朝回解衣裳。 
轻纱一幅巾，小簟六尺床。无客尽日静，有风终夜凉。 
乃知前古人，言事颇谙详。清风北窗卧，可以傲羲皇。知



   卷434_51 【同韩侍郎游郑家池吟诗小饮】白居易 

野艇容三人，晚池流浼浼。悠然依棹坐，水思如江海。 
宿雨洗沙尘，晴风荡烟霭。残阳上竹树，枝叶生光彩。 
我本偶然来，景物如相待。白鸥惊不起，绿芡行堪采。 
齿发虽已衰，性灵未云改。逢诗遇杯酒，尚有心情在。古



   卷434_52 【晚归有感】白居易 

朝吊李家孤，暮问崔家疾。回马独归来，低眉心郁郁。 
平生所善者，多不过六七。如何十年间，零落三无一。 
刘曾梦中见，元向花前失。渐老与谁游，春城好风日。古



   卷434_53 【曲江感秋二首】白居易 

元和二年秋，我年三十七。长庆二年秋，我年五十一。 
中间十四年，六年居谴黜。穷通与荣悴，委运随外物。 
遂师庐山远，重吊湘江屈。夜听竹枝愁，秋看滟堆没。 
近辞巴郡印，又秉纶闱笔。晚遇何足言，白发映朱绂。 
销沉昔意气，改换旧容质。独有曲江秋，风烟如往日。主

疏芜南岸草，萧飒西风树。秋到未几时，蝉声又无数。 
莎平绿茸合，莲落青房露。今日临望时，往年感秋处。 
池中水依旧，城上山如故。独我鬓间毛，昔黑今垂素。 
荣名与壮齿，相避如朝暮。时命始欲来，年颜已先去。 
当春不欢乐，临老徒惊误。故作咏怀诗，题于曲江路。知



   卷434_54 【玩松竹二首】白居易 

龙蛇隐大泽，麋鹿游丰草。栖凤安于梧，潜鱼乐于藻。 
吾亦爱吾庐，庐中乐吾道。前松后修竹，偃卧可终老。 
各附其所安，不知他物好。知

坐爱前檐前，卧爱北窗北。窗竹多好风，檐松有嘉色。 
幽怀一以合，俗含随缘息。在尔虽无情，于予即有得。 
乃知性相近，不必动与植。主



   卷434_55 【衰病无趣，因吟所怀】白居易 

朝餐多不饱，夜卧常少睡。自觉寝食间，多无少年味。 
平生好诗酒，今亦将舍弃。酒唯下药饮，无复曾欢醉。 
诗多听人吟，自不题一字。病姿与衰相，日夜相继至。 
况当尚少朝，弥惭居近侍。终当求一郡，聚少渔樵费。 
合口便归山，不问人间事。古



   卷434_56 【逍遥咏】白居易 

亦莫恋此身，亦莫厌此身。此身何足恋，万劫烦恼根。 
此身何足厌，一聚虚空尘。无恋亦无厌，始是逍遥人。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十五 
 
   
　 
　

　
 　



   卷435_1 【短歌行】白居易 

曈曈太阳如火色，上行千里下一刻。出为白昼入为夜， 
圆转如珠住不得。住不得，可奈何，为君举酒歌短歌。 
歌声苦，词亦苦，四座少年君听取。今夕未竟明夕催， 
秋风才往春风回。人无根蒂时不驻，朱颜白日相隳颓。 
劝君且强笑一面，劝君且强饮一杯。人生不得长欢乐， 
年少须臾老到来。知



   卷435_2 【生离别】白居易 

食檗不易食梅难，檗能苦兮梅能酸。未如生别之为难， 
苦在心兮酸在肝。晨鸡再鸣残月没，征马连嘶行人出。 
回看骨肉哭一声，梅酸檗苦甘如蜜。黄河水白黄云秋， 
行人河边相对愁。天寒野旷何处宿，棠梨叶战风飕飕。 
生离别，生离别，忧从中来无断绝。忧极心劳血气衰， 
未年三十生白发。主



   卷435_3 【浩歌行】白居易 

天长地久无终毕，昨夜今朝又明日。鬓发苍浪牙齿疏， 
不觉身年四十七。前去五十有几年，把镜照面心茫然。 
既无长绳系白日，又无大药驻朱颜。朱颜日渐不如故， 
青史功名在何处。欲留年少待富贵，富贵不来年少去。 
去复去兮如长河，东流赴海无回波。贤愚贵贱同归尽， 
北邙冢墓高嵯峨。古来如此非独我，未死有酒且高歌。 
颜回短命伯夷饿，我今所得亦已多。功名富贵须待命， 
命若不来知奈何。知



   卷435_4 【王夫子】白居易 

王夫子，送君为一尉，东南三千五百里。道途虽远位虽卑， 
月俸犹堪活妻子。男儿口读古人书，束带敛手来从事。 
近将徇禄给一家，远则行道佐时理，行道佐时须待命， 
委身下位无为耻。命苟未来且求食，官无卑高及远迩。 
男儿上既未能济天下，下又不至饥寒死。吾观九品至一品， 
其间气味都相似。紫绶朱绂青布衫，颜色不同而已矣。 
王夫子，别有一事欲劝君，遇酒逢春且欢喜。知



   卷435_5 【江南遇天宝乐叟】白居易 

白头病叟泣且言，禄山未乱入梨园。能弹琵琶和法曲， 
多在华清随至尊。是时天下太平久，年年十月坐朝元。 
千官起居环珮合，万国会同车马奔。金钿照耀石瓮寺， 
兰麝熏煮温汤源。贵妃宛转侍君侧，体弱不胜珠翠繁。 
冬雪飘飖锦袍暖，春风荡漾霓裳翻。欢娱未足燕寇至， 
弓劲马肥胡语喧。豳土人迁避夷狄，鼎湖龙去哭轩辕。 
从此漂沦落南土，万人死尽一身存。秋风江上浪无限， 
暮雨舟中酒一尊。涸鱼久失风波势，枯草曾沾雨露恩。 
我自秦来君莫问，骊山渭水如荒村。新丰树老笼明月， 
长生殿暗锁春云。红叶纷纷盖欹瓦，绿苔重重封坏垣。 
唯有中官作宫使，每年寒食一开门。知



   卷435_6 【送张山人归嵩阳】白居易 

黄昏惨惨天微雪，修行坊西鼓声绝。张生马瘦衣且单， 
夜扣柴门与我别。愧君冒寒来别我，为君酤酒张灯火。 
酒酣火暖与君言，何事入关又出关。答云前年偶下山， 
四十馀月客长安。长安古来名利地，空手无金行路难。 
朝游九城陌，肥马轻车欺杀客。暮宿五侯门， 
残茶冷酒愁杀人。春明门，门前便是嵩山路。 
幸有云泉容此身，明日辞君且归去。知



   卷435_7 【醉后走笔酬刘五主簿长句之赠兼简张大贾二十四先辈昆季】白居易 

刘兄文高行孤立，十五年前名翕习。是时相遇在符离， 
我年二十君三十。得意忘年心迹亲，寓居同县日知闻。 
衡门寂寞朝寻我，古寺萧条暮访君。朝来暮去多携手， 
穷巷贫居何所有。秋灯夜写联句诗，春雪朝倾暖寒酒。 
陴湖绿爱白鸥飞，濉水清怜红鲤肥。偶语闲攀芳树立， 
相扶醉蹋落花归。张贾弟兄同里巷，乘闲数数来相访， 
雨天连宿草堂中，月夜徐行石桥上。我年渐长忽自惊， 
镜中冉冉髭须生。心畏后时同励志，身牵前事各求名。 
问我栖栖何所适，乡人荐为鹿鸣客。二千里别谢交游， 
三十韵诗慰行役。出门可怜唯一身，敝裘瘦马入咸秦。 
冬冬街鼓红尘暗，晚到长安无主人。二贾二张与余弟， 
驱车逦迤来相继。操词握赋为干戈，锋锐森然胜气多。 
齐入文场同苦战，五人十载九登科。二张得隽名居甲， 
美退争雄重告捷。棠棣辉荣并桂枝，芝兰芳馥和荆叶。 
唯有沅犀屈未伸，握中自谓骇鸡珍。三年不鸣鸣必大， 
岂独骇鸡当骇人。元和运启千年圣，同遇明时余最幸。 
始辞秘阁吏王畿，遽列谏垣升禁闱。蹇步何堪鸣珮玉， 
衰容不称著朝衣。阊阖晨开朝百辟，冕旒不动香烟碧。 
步登龙尾上虚空，立去天颜无咫尺。宫花似雪从乘舆， 
禁月如霜坐直庐。身贱每惊随内宴，才微常愧草天书。 
晚松寒竹新昌第，职居密近门多闭。日暮银台下直回， 
故人到门门暂开。回头下马一相顾，尘土满衣何处来。 
敛手炎凉叙未毕，先说旧山今悔出。岐阳旅宦少欢娱， 
江左羁游费时日。赠我一篇行路吟，吟之句句披沙金。 
岁月徒催白发貌，泥涂不屈青云心。谁会茫茫天地意， 
短才获用长才弃。我随鹓鹭入烟云，谬上丹墀为近臣。 
君同鸾凤栖荆棘，犹著青袍作选人。惆怅知贤不能荐， 
徒为出入蓬莱殿。月惭谏纸二百张，岁愧俸钱三十万。 
大底浮荣何足道，几度相逢即身老。且倾斗酒慰羁愁， 
重话符离问旧游。北巷邻居几家去，东林旧院何人住。 
武里村花落复开，流沟山色应如故。感此酬君千字诗， 
醉中分手又何之。须知通塞寻常事，莫叹浮沉先后时。 
慷慨临歧重相勉，殷勤别后加餐饭。 
君不见买臣衣锦还故乡，五十身荣未为晚。主



   卷435_8 【和钱员外答卢员外早春独游曲江见寄长句】白居易 

春来有色暗融融，先到诗情酒思中。柳岸霏微裛尘雨， 
杏园澹荡开花风。闻君独游心郁郁，薄晚新晴骑马出。 
醉思诗侣有同年，春叹翰林无暇日。云夫首倡寒玉音， 
蔚章继和春搜吟。此时我亦闭门坐，一日风光三处心。知



   卷435_9 【东墟晚歇（时退居渭村）】白居易 

凉风冷露萧索天，黄蒿紫菊荒凉田。绕冢秋花少颜色， 
细虫小蝶飞翻翻。中有腾腾独行者，手拄渔竿不骑马。 
晚从南涧钓鱼回，歇此墟中白杨下。褐衣半故白发新， 
人逢知我是何人。谁言渭浦栖迟客，曾作甘泉侍从臣。古



   卷435_10 【客中月】白居易 

客从江南来，来时月上弦。悠悠行旅中，三见清光圆。 
晓随残月行，夕与新月宿。谁谓月无情，千里远相逐。 
朝发渭水桥，暮入长安陌。不知今夜月，又作谁家客。古



   卷435_11 【挽歌词】白居易 

丹旐何飞扬，素骖亦悲鸣。晨光照闾巷，輀车俨欲行。 
萧条九月天，哀挽出重城。借问送者谁，妻子与弟兄。 
苍苍上古原，峨峨开新茔。含酸一恸哭，异口同哀声。 
旧陇转芜绝，新坟日罗列。春风草绿北邙山， 
此地年年生死别。主



   卷435_12 【长相思】白居易 

九月西风兴，月冷露华凝。思君秋夜长，一夜魂九升。 
二月东风来，草拆花心开。思君春日迟，一日肠九回。 
妾住洛桥北，君住洛桥南。十五即相识，今年二十三。 
有如女萝草，生在松之侧。蔓短枝苦高，萦回上不得。 
人言人有愿，愿至天必成。愿作远方兽，步步比肩行。 
愿作深山木，枝枝连理生。斋



   卷435_13 【山鹧鸪】白居易 

山鹧鸪，朝朝暮暮啼复啼，啼时露白风凄凄。 
黄茅冈头秋日晚，苦竹岭下寒月低。畬田有粟何不啄， 
石楠有枝何不栖。迢迢不缓复不急，楼上舟中声暗入。 
梦乡迁客展转卧，抱儿寡妇彷徨立。山鹧鸪， 
尔本此乡鸟，生不辞巢不别群，何苦声声啼到晓。 
啼到晓，唯能愁北人，南人惯闻如不闻。古



   卷435_14 【放旅雁（元和十年冬作）】白居易 

九江十年冬大雪，江水生冰树枝折。百鸟无食东西飞， 
中有旅雁声最饥。雪中啄草冰上宿，翅冷腾空飞动迟。 
江童持网捕将去，手携入市生卖之。我本北人今谴谪， 
人鸟虽殊同是客。见此客鸟伤客人，赎汝放汝飞入云。 
雁雁汝飞向何处，第一莫飞西北去。淮西有贼讨未平， 
百万甲兵久屯聚。官军贼军相守老，食尽兵穷将及汝。 
健儿饥饿射汝吃，拔汝翅翎为箭羽。古



   卷435_15 【送春归（元和十一年三月三十日作）】白居易 

送春归，三月尽日日暮时。去年杏园花飞御沟绿， 
何处送春曲江曲。今年杜鹃花落子规啼，送春何处西江西。 
帝城送春犹怏怏，天涯送春能不加惆怅。莫惆怅， 
送春人。冗员无替五年罢，应须准拟再送浔阳春。 
五年炎凉凡十变，又知此身健不健。好去今年江上春， 
明年未死还相见。知



   卷435_16 【山石榴寄元九】白居易 

山石榴，一名山踯躅，一名杜鹃花，杜鹃啼时花扑扑。 
九江三月杜鹃来，一声催得一枝开。江城上佐闲无事， 
山下劚得厅前栽。烂熳一阑十八树，根株有数花无数。 
千房万叶一时新，嫩紫殷红鲜麹尘。泪痕裛损燕支脸， 
剪刀裁破红绡巾。谪仙初堕愁在世，姹女新嫁娇泥春。 
日射血珠将滴地，风翻火焰欲烧人。闲折两枝持在手， 
细看不似人间有。花中此物似西施，芙蓉芍药皆嫫母。 
奇芳绝艳别者谁，通州迁客元拾遗。拾遗初贬江陵去， 
去时正值青春暮。商山秦岭愁杀君，山石榴花红夹路。 
题诗报我何所云，苦云色似石榴裙。当时丛畔唯思我， 
今日阑前只忆君。忆君不见坐销落，日西风起红纷纷。知



   卷435_17 【画竹歌】白居易 

植物之中竹难写，古今虽画无似者。萧郎下笔独逼真， 
丹青以来唯一人。人画竹身肥拥肿，萧画茎瘦节节竦。 
人画竹梢死羸垂，萧画枝活叶叶动。不根而生从意生， 
不笋而成由笔成。野塘水边碕岸侧，森森两丛十五茎。 
婵娟不失筠粉态，萧飒尽得风烟情。举头忽看不似画， 
低耳静听疑有声。西丛七茎劲而健，省向天竺寺前石上见。 
东丛八茎疏且寒，忆曾湘妃庙里雨中看。幽姿远思少人别， 
与君相顾空长叹。萧郎萧郎老可惜，手颤眼昏头雪色。 
自言便是绝笔时，从今此竹尤难得。斋



   卷435_18 【真娘墓（墓在虎丘寺）】白居易 

真娘墓，虎丘道。不识真娘镜中面，唯见真娘墓头草。 
霜摧桃李风折莲，真娘死时犹少年。脂肤荑手不牢固， 
世间尤物难留连。难留连，易销歇。塞北花，江南雪。斋



   卷435_19 【长恨歌】白居易 

汉皇重色思倾国，御宇多年求不得。杨家有女初长成， 
养在深闺人未识。天生丽质难自弃，一朝选在君王侧。 
回眸一笑百媚生，六宫粉黛无颜色。春寒赐浴华清池， 
温泉水滑洗凝脂。侍儿扶起娇无力，始是新承恩泽时。 
云鬓花颜金步摇，芙蓉帐暖度春宵。春宵苦短日高起， 
从此君王不早朝。承欢侍宴无闲暇，春从春游夜专夜。 
后宫佳丽三千人，三千宠爱在一身。金屋妆成娇侍夜， 
玉楼宴罢醉和春。姊妹弟兄皆列土，可怜光彩生门户。 
遂令天下父母心，不重生男重生女。骊宫高处入青云， 
仙乐风飘处处闻。缓歌慢舞凝丝竹，尽日君王看不足。 
渔阳鞞鼓动地来，惊破霓裳羽衣曲。九重城阙烟尘生， 
千乘万骑西南行。翠华摇摇行复止，西出都门百馀里。 
六军不发无奈何，宛转蛾眉马前死。花钿委地无人收， 
翠翘金雀玉搔头。君王掩面救不得，回看血泪相和流。 
黄埃散漫风萧索，云栈萦纡登剑阁。峨嵋山下少人行， 
旌旗无光日色薄。蜀江水碧蜀山青，圣主朝朝暮暮情。 
行宫见月伤心色，夜雨闻铃肠断声。天旋日转回龙驭， 
到此踌躇不能去。马嵬坡下泥土中，不见玉颜空死处。 
君臣相顾尽沾衣，东望都门信马归。归来池苑皆依旧， 
太液芙蓉未央柳。芙蓉如面柳如眉，对此如何不泪垂。 
春风桃李花开夜，秋雨梧桐叶落时。西宫南苑多秋草， 
宫叶满阶红不扫。梨园弟子白发新，椒房阿监青娥老。 
夕殿萤飞思悄然，孤灯挑尽未成眠。迟迟钟鼓初长夜， 
耿耿星河欲曙天。鸳鸯瓦冷霜华重，翡翠衾寒谁与共。 
悠悠生死别经年，魂魄不曾来入梦。临邛道士鸿都客， 
能以精诚致魂魄。为感君王展转思，遂教方士殷勤觅。 
排空驭气奔如电，升天入地求之遍。上穷碧落下黄泉， 
两处茫茫皆不见。忽闻海上有仙山，山在虚无缥缈间。 
楼阁玲珑五云起，其中绰约多仙子。中有一人字太真， 
雪肤花貌参差是。金阙西厢叩玉扃，转教小玉报双成。 
闻道汉家天子使，九华帐里梦魂惊。揽衣推枕起裴回， 
珠箔银屏逦迤开。云鬓半偏新睡觉，花冠不整下堂来。 
风吹仙袂飘飖举，犹似霓裳羽衣舞。玉容寂寞泪阑干， 
梨花一枝春带雨。含情凝睇谢君王，一别音容两渺茫。 
昭阳殿里恩爱绝，蓬莱宫中日月长。回头下望人寰处， 
不见长安见尘雾。唯将旧物表深情，钿合金钗寄将去。 
钗留一股合一扇，钗擘黄金合分钿。但教心似金钿坚， 
天上人间会相见。临别殷勤重寄词，词中有誓两心知。 
七月七日长生殿，夜半无人私语时。在天愿作比翼鸟， 
在地愿为连理枝。天长地久有时尽，此恨绵绵无绝期。主



   卷435_20 【妇人苦】白居易 

蝉鬓加意梳，蛾眉用心扫。几度晓妆成，君看不言好。 
妾身重同穴，君意轻偕老。惆怅去年来，心知未能道。 
今朝一开口，语少意何深。愿引他时事，移君此日心。 
人言夫妇亲，义合如一身。及至死生际，何曾苦乐均。 
妇人一丧夫，终身守孤孑。有如林中竹，忽被风吹折。 
一折不重生，枯死犹抱节。男儿若丧妇，能不暂伤情。 
应似门前柳，逢春易发荣。风吹一枝折，还有一枝生。 
为君委曲言，愿君再三听。须知妇人苦，从此莫相轻。知



   卷435_21 【长安道】白居易 

花枝缺处青楼开，艳歌一曲酒一杯。美人劝我急行乐， 
自古朱颜不再来。君不见外州客，长安道，一回来， 
一回老。知



   卷435_22 【潜别离】白居易 

不得哭，潜别离。不得语，暗相思。两心之外无人知。 
深笼夜锁独栖鸟，利剑春断连理枝。河水虽浊有清日， 
乌头虽黑有白时。唯有潜离与暗别，彼此甘心无后期。知



   卷435_23 【隔浦莲】白居易 

隔浦爱红莲，昨日看犹在。夜来风吹落，只得一回采。 
花开虽有明年期，复愁明年还暂时。主



   卷435_24 【寒食野望吟】白居易 

丘墟郭门外，寒食谁家哭。风吹旷野纸钱飞， 
古墓累累春草绿。棠梨花映白杨树，尽是死生离别处。 
冥寞重泉哭不闻，萧萧墓雨人归去。主



   卷435_25 【琵琶引】白居易 

浔阳江头夜送客，枫叶荻花秋索索。主人下马客在船， 
举酒欲饮无管弦。醉不成欢惨将别，别时茫茫江浸月。 
忽闻水上琵琶声，主人忘归客不发。寻声暗问弹者谁， 
琵琶声停欲语迟。移船相近邀相见，添酒回灯重开宴。 
千呼万唤始出来，犹抱琵琶半遮面。转轴拨弦三两声， 
未成曲调先有情。弦弦掩抑声声思，似诉平生不得意。 
低眉信手续续弹，说尽心中无限事。轻拢慢捻抹复挑， 
初为霓裳后六幺。大弦嘈嘈如急雨，小弦切切如私语。 
嘈嘈切切错杂弹，大珠小珠落玉盘。间关莺语花底滑， 
幽咽泉流水下滩。水泉冷涩弦疑绝，疑绝不通声暂歇。 
别有幽愁暗恨生，此时无声胜有声。银瓶乍破水浆迸， 
铁骑突出刀枪鸣。曲终收拨当心画，四弦一声如裂帛。 
东舟西舫悄无言，唯见江心秋月白。沉吟放拨插弦中， 
整顿衣裳起敛容。自言本是京城女，家在虾蟆陵下住。 
十三学得琵琶成，名属教坊第一部。曲罢曾教善才伏， 
妆成每被秋娘妒。五陵年少争缠头，一曲红绡不知数。 
钿头云篦击节碎，血色罗裙翻酒污。今年欢笑复明年， 
秋月春风等闲度。弟走从军阿姨死，暮去朝来颜色故。 
门前冷落鞍马稀，老大嫁作商人妇。商人重利轻别离， 
前月浮梁买茶去。去来江口守空船，绕船月明江水寒。 
夜深忽梦少年事，梦啼妆泪红阑干。我闻琵琶已叹息， 
又闻此语重唧唧。同是天涯沦落人，相逢何必曾相识。 
我从去年辞帝京，谪居卧病浔阳城。浔阳小处无音乐， 
终岁不闻丝竹声。住近湓江地低湿，黄芦苦竹绕宅生。 
其间旦暮闻何物，杜鹃啼血猿哀鸣。春江花朝秋月夜， 
往往取酒还独倾。岂无山歌与村笛，呕哑嘲哳难为听。 
今夜闻君琵琶语，如听仙乐耳暂明。莫辞更坐弹一曲， 
为君翻作琵琶行。感我此言良久立，却坐促弦弦转急。 
凄凄不似向前声，满座重闻皆掩泣。座中泣下谁最多， 
江州司马青衫湿。斋



   卷435_26 【简简吟】白居易 

苏家小女名简简，芙蓉花腮柳叶眼。十一把镜学点妆， 
十二抽针能绣裳。十三行坐事调品，不肯迷头白地藏。 
玲珑云髻生花样，飘飖风袖蔷薇香。殊姿异态不可状， 
忽忽转动如有光。二月繁霜杀桃李，明年欲嫁今年死。 
丈人阿母勿悲啼，此女不是凡夫妻。恐是天仙谪人世， 
只合人间十三岁。大都好物不坚牢，彩云易散琉璃脆。古



   卷435_27 【花非花】白居易 

花非花，雾非雾。夜半来，天明去。来如春梦几多时， 
去似朝云无觅处。知



   卷435_28 【醉后狂言，酬赠萧、殷二协律】白居易 

馀杭邑客多羁贫，其间甚者萧与殷。天寒身上犹衣葛， 
日高甑中未拂尘。江城山寺十一月，北风吹沙雪纷纷。 
宾客不见绨袍惠，黎庶未沾襦袴恩。此时太守自惭愧， 
重衣复衾有馀温。因命染人与针女，先制两裘赠二君。 
吴绵细软桂布密，柔如狐腋白似云。劳将诗书投赠我， 
如此小惠何足论。我有大裘君未见，宽广和暖如阳春。 
此裘非缯亦非纩，裁以法度絮以仁。刀尺钝拙制未毕， 
出亦不独裹一身。若令在郡得五考，与君展覆杭州人。古



   卷435_29 【醉歌（示伎人商玲珑）】白居易 

罢胡琴，掩秦瑟，玲珑再拜歌初毕。谁道使君不解歌， 
听唱黄鸡与白日。黄鸡催晓丑时鸣，白日催年酉前没。 
腰间红绶系未稳，镜里朱颜看已失。玲珑玲珑奈老何， 
使君歌了汝更歌。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十六 
 
   
　 
　

　
 　



   卷436_1 【代书诗一百韵寄微之】白居易 

忆在贞元岁，初登典校司。身名同日授，心事一言知。 
肺腑都无隔，形骸两不羁。疏狂属年少，闲散为官卑。 
分定金兰契，言通药石规。交贤方汲汲，友直每偲偲。 
有月多同赏，无杯不共持。秋风拂琴匣，夜雪卷书帷。 
高上慈恩塔，幽寻皇子陂。唐昌玉蕊会，崇敬牡丹期。 
笑劝迂辛酒，闲吟短李诗。儒风爱敦质，佛理赏玄师。 
度日曾无闷，通宵靡不为。双声联律句，八面对宫棋。 
往往游三省，腾腾出九逵。寒销直城路，春到曲江池。 
树暖枝条弱，山晴彩翠奇。峰攒石绿点，柳宛麹尘丝。 
岸草烟铺地，园花雪压枝。早光红照耀，新溜碧逶迤。 
幄幕侵堤布，盘筵占地施。征伶皆绝艺，选伎悉名姬。 
粉黛凝春态，金钿耀水嬉。风流夸堕髻，时世斗啼眉。 
密坐随欢促，华尊逐胜移。香飘歌袂动，翠落舞钗遗。 
筹插红螺碗，觥飞白玉卮。打嫌调笑易，饮讶卷波迟。 
残席喧哗散，归鞍酩酊骑。酡颜乌帽侧，醉袖玉鞭垂。 
紫陌传钟鼓，红尘塞路岐。几时曾暂别，何处不相随。 
荏苒星霜换，回环节候催。两衙多请告，三考欲成资。 
运启千年圣，天成万物宜。皆当少壮日，同惜盛明时。 
光景嗟虚掷，云霄窃暗窥。攻文朝矻矻，讲学夜孜孜。 
策目穿如札，锋毫锐若锥。繁张获鸟网，坚守钓鱼坻。 
并受夔龙荐，齐陈晁董词。万言经济略，三策太平基。 
中第争无敌，专场战不疲。辅车排胜阵，掎角搴降旗。 
双阙纷容卫，千僚俨等衰。恩随紫泥降，名向白麻披。 
既在高科选，还从好爵縻。东垣君谏诤，西邑我驱驰。 
再喜登乌府，多惭侍赤墀。官班分内外，游处遂参差。 
每列鹓鸾序，偏瞻獬豸姿。简威霜凛冽，衣彩绣葳蕤。 
正色摧强御，刚肠嫉喔咿。常憎持禄位，不拟保妻儿。 
养勇期除恶，输忠在灭私。下鞲惊燕雀，当道慑狐狸。 
南国人无怨，东台吏不欺。理冤多定国，切谏甚辛毗。 
造次行于是，平生志在兹。道将心共直，言与行兼危。 
水暗波翻覆，山藏路险巇。未为明主识，已被倖臣疑。 
木秀遭风折，兰芳遇霰萎。千钧势易压，一柱力难支。 
腾口因成痏，吹毛遂得疵。忧来吟贝锦，谪去咏江蓠。 
邂逅尘中遇，殷勤马上辞。贾生离魏阙，王粲向荆夷。 
水过清源寺，山经绮季祠。心摇汉皋珮，泪堕岘亭碑。 
驿路缘云际，城楼枕水湄。思乡多绕泽，望阙独登陴。 
林晚青萧索，江平绿渺瀰。野秋鸣蟋蟀，沙冷聚鸬鹚。 
官舍黄茅屋，人家苦竹篱。白醪充夜酌，红粟备晨炊。 
寡鹤摧风翮，鳏鱼失水鬐。暗雏啼渴旦，凉叶坠相思。 
一点寒灯灭，三声晓角吹。蓝衫经雨故，骢马卧霜羸。 
念涸谁濡沫，嫌醒自歠醨。耳垂无伯乐，舌在有张仪。 
负气冲星剑，倾心向日葵。金言自销铄，玉性肯磷缁。 
伸屈须看蠖，穷通莫问龟。定知身是患，应用道为医。 
想子今如彼，嗟予独在斯。无憀当岁杪，有梦到天涯。 
坐阻连襟带，行乖接履綦。润销衣上雾，香散室中芝。 
念远缘迁贬，惊时为别离。素书三往复，明月七盈亏。 
旧里非难到，馀欢不可追。树依兴善老，草傍静安衰。 
前事思如昨，中怀写向谁。北村寻古柏，南宅访辛夷。 
此日空搔首，何人共解颐。病多知夜永，年长觉秋悲。 
不饮长如醉，加餐亦似饥。狂吟一千字，因使寄微之。斋



   卷436_2 【和郑元及第后秋归洛下闲居（ 同高侍郎下隔年及第）】白居易 

勤苦成名后，优游得意间。玉怜同匠琢，桂恨隔年攀。 
山静豹难隐，谷幽莺暂还。微吟诗引步，浅酌酒开颜。 
门迥暮临水，窗深朝对山。云衢日相待，莫误许身闲。斋



   卷436_3 【与诸同年贺座主侍郎新拜太常，同宴萧尚书亭子】白居易 

宠新卿典礼，会盛客征文。不失迁莺侣，因成贺燕群。 
池台晴间雪，冠盖暮和云。共仰曾攀处，年深桂尚熏。古



   卷436_4 【东都冬日会诸同年宴郑家林亭（得先字）】白居易 

盛时陪上第，暇日会群贤。桂折因同树，莺迁各异年。 
宾阶纷组佩，妓席俨花钿。促膝齐荣贱，差肩次后先。 
助歌林下水，销酒雪中天。他日升沉者，无忘共此筵。古



   卷436_5 【叙德书情四十韵，上宣歙翟中丞】白居易 

元圣生乘运，忠贤出应期。还将稽古力，助立太平基。 
土控吴兼越，州连歙与池。山河地襟带，军镇国藩维。 
廉察安江甸，澄清肃海夷。股肱分外守，耳目付中司。 
楚老歌来暮，秦人咏去思。望如时雨至，福是岁星移。 
政静民无讼，刑行吏不欺。撝谦惊主宠，阴德畏人知。 
白玉惭温色，朱绳让直辞。行为时领袖，言作世蓍龟。 
盛幕招贤士，连营训锐师。光华下鹓鹭，气色动熊罴。 
出入麾幢引，登临剑戟随。好风迎解榻，美景待搴帷。 
晴野霞飞绮，春郊柳宛丝。城乌惊画角，江雁避红旗。 
藉草朱轮驻，攀花紫绶垂。山宜谢公屐，洲称柳家诗。 
酒气和芳杜，弦声乱子规。分球齐马首，列舞匝蛾眉。 
醉惜年光晚，欢怜日影迟。回塘排玉棹，归路拥金羁。 
自顾龙钟者，尝蒙噢咻之。仰山尘不让，涉海水难为。 
身忝乡人荐，名因国士推。提携增善价，拂拭长妍姿。 
射策端心术，迁乔整羽仪。幸穿杨远叶，谬折桂高枝。 
佩德潜书带，铭仁暗勒肌。饬躬趋馆舍，拜手挹阶墀。 
霄汉程虽在，风尘迹尚卑。敝衣羞布素，败屋厌茅茨。 
养乏晨昏膳，居无伏腊资。盛时贫可耻，壮岁病堪嗤。 
擢第名方立，耽书力未疲。磨铅重剸割，策蹇再奔驰。 
相马须怜瘦，呼鹰正及饥。扶摇重即事，会有答恩时。斋



   卷436_6 【和渭北刘大夫借便秋遮虏，寄朝中亲友】白居易 

巨镇为邦屏，全材作国桢。韬钤汉上将，文墨鲁诸生。 
豹虎关西卒，金汤渭北城。宠深初受棨，威重正扬兵。 
阵占山河布，军谙水草行。夏苗侵虎落，宵遁失蕃营。 
云队攒戈戟，风行卷旆旌。堠空烽火灭，气胜鼓鼙鸣。 
胡马辞南牧，周师罢北征。回头问天下，何处有欃枪。知



   卷436_7 【题故曹王宅（宅在檀溪）】白居易 

甲第何年置，朱门此地开。山当宾阁出，溪绕妓堂回。 
覆井桐新长，阴窗竹旧栽。池荒红菡萏，砌老绿莓苔。 
捐馆梁王去，思人楚客来。西园飞盖处，依旧月裴回。知



   卷436_8 【自江陵之徐州路上寄兄弟】白居易 

岐路南将北，离忧弟与兄。关河千里别，风雪一身行。 
夕宿劳乡梦，晨装惨旅情。家贫忧后事，日短念前程。 
烟雁翻寒渚，霜乌聚古城。谁怜陟冈者，西楚望南荆。知



   卷436_9 【酬哥舒大见赠】白居易 

去岁欢游何处去，曲江西岸杏园东。花下忘归因美景， 
尊前劝酒是春风。各从微宦风尘里，共度流年离别中。 
今日相逢愁又喜，八人分散两人同。知



   卷436_10 【和谈校书秋夜感怀，呈朝中亲友】白居易 

遥夜凉风楚客悲，清砧繁漏月高时。秋霜似鬓年空长， 
春草如袍位尚卑。词赋擅名来已久，烟霄得路去何迟。 
汉庭卿相皆知己，不荐扬雄欲荐谁。知



   卷436_11 【感秋寄远】白居易 

惆怅时节晚，两情千里同。离忧不散处，庭树正秋风。 
燕影动归翼，蕙香销故丛。佳期与芳岁，牢落两成空。主



   卷436_12 【春题华阳观（观即华阳公主故宅有旧内人存焉）】白居易 

帝子吹箫逐凤凰，空留仙洞号华阳。
落花何处堪惆怅，头白宫人扫影堂。



   卷436_13 【秋雨中赠元九】白居易 

不堪红叶青苔地，又是凉风暮雨天。
莫怪独吟秋思苦，比君校近二毛年。



   卷436_14 【城东闲游】白居易 

宠辱忧欢不到情，任他朝市自营营。
独寻秋景城东去，白鹿原头信马行。



   卷436_15 【答韦八】白居易 

丽句劳相赠，佳期恨有违。早知留酒待，悔不趁花归。 
春尽绿醅老，雨多红萼稀。今朝如一醉，犹得及芳菲。知



   卷436_16 【华阳观桃花时招李六拾遗饮】白居易 

华阳观里仙桃发，把酒看花心自知。
争忍开时不同醉，明朝后日即空枝。



   卷436_17 【和友人洛中春感】白居易 

莫悲金谷园中月，莫叹天津桥上春。
若学多情寻往事，人间何处不伤神。



   卷436_18 【送张南简入蜀】白居易 

昨日诏书下，求贤访陆沉。无论能与否，皆起徇名心。 
君独南游去，云山蜀路深。主



   卷436_19 【寄陆补阙（前年同登科）】白居易 

忽忆前年科第后，此时鸡鹤暂同群。
秋风惆怅须吹散，鸡在中庭鹤在云。



   卷436_20 【华阳观中八月十五日夜招友玩月】白居易 

人道秋中明月好，欲邀同赏意如何。
华阳洞里秋坛上，今夜清光此处多。



   卷436_21 【曲江忆元九】白居易 

春来无伴闲游少，行乐三分减二分。
何况今朝杏园里，闲人逢尽不逢君。



   卷436_22 【过刘三十二故宅】白居易 

不见刘君来近远，门前两度满枝花。
朝来惆怅宣平过，柳巷当头第一家。



   卷436_23 【下邽庄南桃花】白居易 

村南无限桃花发，唯我多情独自来。
日暮风吹红满地，无人解惜为谁开。



   卷436_24 【三月三十日题慈恩寺】白居易 

慈恩春色今朝尽，尽日裴回倚寺门。
惆怅春归留不得，紫藤花下渐黄昏。



   卷436_25 【看恽家牡丹花戏赠李二十】白居易 

香胜烧兰红胜霞，城中最数令公家。
人人散后君须看，归到江南无此花。



   卷436_26 【春中与卢四周谅华阳观同居】白居易 

性情懒慢好相亲，门巷萧条称作邻。背烛共怜深夜月， 
蹋花同惜少年春。杏坛住僻虽宜病，芸阁官微不救贫。 
文行如君尚憔悴，不知霄汉待何人。古



   卷436_27 【自城东至以诗代书，戏招李六拾遗、崔二十六先辈】白居易 

青门走马趁心期，惆怅归来已校迟。应过唐昌玉蕊后， 
犹当崇敬牡丹时。暂游还忆崔先辈，欲醉先邀李拾遗。 
尚残半月芸香俸，不作归粮作酒赀。古



   卷436_28 【盩厔县北楼望山（自此后诗为畿尉时作）】白居易 

一为趋走吏，尘土不开颜。孤负平生眼，今朝始见山。主



   卷436_29 【县西郊秋寄赠马造】白居易 

紫阁峰西清渭东，野烟深处夕阳中。风荷老叶萧条绿， 
水蓼残花寂寞红。我厌宦游君失意，可怜秋思两心同。斋



   卷436_30 【别韦苏州】白居易 

百年愁里过，万感醉中来。惆怅城西别，愁眉两不开。知



   卷436_31 【戏题新栽蔷薇（时尉盩厔）】白居易 

移根易地莫憔悴，野外庭前一种春。
少府无妻春寂寞，花开将尔当夫人。



   卷436_32 【酬王十八、李大见招游山】白居易 

自怜幽会心期阻，复愧嘉招书信频。
王事牵身去不得，满山松雪属他人。



   卷436_33 【县南花下醉中留刘五】白居易 

百岁几回同酩酊，一年今日最芳菲。
愿将花赠天台女，留取刘郎到夜归。



   卷436_34 【宿杨家】白居易 

杨氏弟兄俱醉卧，披衣独起下高斋。
夜深不语中庭立，月照藤花影上阶。



   卷436_35 【醉中留别杨六兄弟（三月二十日别）】白居易 

春初携手春深散，无日花间不醉狂。
别后何人堪共醉，犹残十日好风光。



   卷436_36 【醉中归盩厔】白居易 

金光门外昆明路，半醉腾腾信马回。
数日非关王事系，牡丹花尽始归来。



   卷436_37 【游云居寺，赠穆三十六地主】白居易 

乱峰深处云居路，共蹋花行独惜春。
胜地本来无定主，大都山属爱山人。



   卷436_38 【和王十八蔷薇涧花时有怀萧侍御兼见赠】白居易 

霄汉风尘俱是系，蔷薇花委故山深。
怜君独向涧中立，一把红芳三处心。



   卷436_39 【再因公事到骆口驿】白居易 

今年到时夏云白，去年来时秋树红。
两度见山心有愧，皆因王事到山中。



   卷436_40 【期李二十文略、王十八质夫不至，独宿仙游寺】白居易 

文略也从牵吏役，质夫何故恋嚣尘。
始知解爱山中宿，千万人中无一人。



   卷436_41 【酬赵秀才赠新登科诸先辈】白居易 

莫羡蓬莱鸾鹤侣，道成羽翼自生身。
君看名在丹台者，尽是人间修道人。



   卷436_42 【过天门街】白居易 

雪尽终南又欲春，遥怜翠色对红尘。
千车万马九衢上，回首看山无一人。



   卷436_43 【惜玉蕊花，有怀集贤王校书起】白居易 

芳意将阑风又吹，白云离叶雪辞枝。
集贤雠校无闲日，落尽瑶花君不知。



   卷436_44 【春送卢秀才下第游太原谒严尚书】白居易 

未将时会合，且与俗浮沉。鸿养青冥翮，蛟潜云雨心。 
烟郊春别远，风碛暮程深。墨客投何处，并州旧翰林。古



   卷436_45 【长安送柳大东归】白居易 

白社羁游伴，青门远别离。浮名相引住，归路不同归。主



   卷436_46 【送文畅上人东游】白居易 

得道即无著，随缘西复东。貌依年腊老，心到夜禅空。 
山宿驯溪虎，江行滤水虫。悠悠尘客思，春满碧云中。斋



   卷436_47 【社日关路作】白居易 

晚景函关路，凉风社日天。青岩新有燕，红树欲无蝉。 
愁立驿楼上，厌行官堠前。萧条秋兴苦，渐近二毛年。古



   卷436_48 【重到毓村宅有感】白居易 

欲入中门泪满巾，庭花无主两回春。
轩窗帘幕皆依旧，只是堂前欠一人。



   卷436_49 【乱后过流沟寺】白居易 

九月徐州新战后，悲风杀气满山河。
唯有流沟山下寺，门前依旧白云多。



   卷436_50 【叹发落】白居易 

多病多愁心自知，行年未老发先衰。
随梳落去何须惜，不落终须变作丝。



   卷436_51 【留别吴七正字】白居易 

成名共记甲科上，署吏同登芸阁间。
唯是尘心殊道性，秋蓬常转水长闲。



   卷436_52 【除夜宿洺州】白居易 

家寄关西住，身为河北游。萧条岁除夜，旅泊在洺州。主



   卷436_53 【邯郸冬至夜思家】白居易 

邯郸驿里逢冬至，抱膝灯前影伴身。
想得家中夜深坐，还应说著远行人。



   卷436_54 【冬至夜怀湘灵】白居易 

艳质无由见，寒衾不可亲。何堪最长夜，俱作独眠人。主



   卷436_55 【感故张仆射诸妓】白居易 

黄金不惜买蛾眉，拣得如花三四枝。
歌舞教成心力尽，一朝身去不相随。



   卷436_56 【游仙游山】白居易 

暗将心地出人间，五六年来人怪闲。
自嫌恋著未全尽，犹爱云泉多在山。



   卷436_57 【见尹公亮新诗，偶赠绝句】白居易 

袖里新诗十首馀，吟看句句是琼琚。
如何持此将干谒，不及公卿一字书。



   卷436_58 【长安闲居】白居易 

风竹松烟昼掩关，意中长似在深山。
无人不怪长安住，何独朝朝暮暮间。



   卷436_59 【早春独游曲江（时为校书郎）】白居易 

散职无羁束，羸骖少送迎。朝从直城出，春傍曲江行。 
风起池东暖，云开山北晴。冰销泉脉动，雪尽草芽生。 
露杏红初坼，烟杨绿未成。影迟新度雁，声涩欲啼莺。 
闲地心俱静，韶光眼共明。酒狂怜性逸，药效喜身轻。 
慵慢疏人事，幽栖逐野情。回看芸阁笑，不似有浮名。古



   卷436_60 【秘书省中忆旧山】白居易 

厌从薄宦校青简，悔别故山思白云。
犹喜兰台非傲吏，归时应免动移文。



   卷436_61 【凉夜有怀（自此后诗并未应举时作）】白居易 

清风吹枕席，白露湿衣裳。好是相亲夜，漏迟天气凉。古



   卷436_62 【送武士曹归蜀（士曹即武中丞兄）】白居易 

花落鸟嘤嘤，南归称野情。月宜秦岭宿，春好蜀江行。 
乡路通云栈，郊扉近锦城。乌台陟冈送，人羡别时荣。知



   卷436_63 【江南送北客，因凭寄徐州兄弟书（时年十五）】白居易 

故园望断欲何如，楚水吴山万里馀。
今日因君访兄弟，数行乡泪一封书。



   卷436_64 【赋得古原草送别】白居易 

离离原上草，一岁一枯荣。野火烧不尽，春风吹又生。 
远芳侵古道，晴翠接荒城。又送王孙去，萋萋满别情。古



   卷436_65 【夜哭李夷道】白居易 

逝者绝影响，空庭朝复昏。家人哀临毕，夜锁寿堂门。 
无妻无子何人葬，空见铭旌向月翻。知



   卷436_66 【病中作（时年十八）】白居易 

久为劳生事，不学摄生道。年少已多病，此身岂堪老。斋



   卷436_67 【秋江晚泊】白居易 

扁舟泊云岛，倚棹念乡国。四望不见人，烟江澹秋色。 
客心贫易动，日入愁未息。古



   卷436_68 【旅次景空寺宿幽上人院】白居易 

不与人境接，寺门开向山。暮钟寒鸟聚，秋雨病僧闲。 
月隐云树外，萤飞廊宇间。幸投花界宿，暂得静心颜。知



   卷436_69 【长安正月十五日】白居易 

喧喧车骑帝王州，羁病无心逐胜游。
明月春风三五夜，万人行乐一人愁。



   卷436_70 【过高将军墓】白居易 

原上新坟委一身，城中旧宅有何人。妓堂宾阁无归日， 
野草山花又欲春。门客空将感恩泪，白杨风里一沾巾。古



   卷436_71 【寒食卧病】白居易 

病逢佳节长叹息，春雨濛濛榆柳色。羸坐全非旧日容， 
扶行半是他人力。喧喧里巷蹋青归，笑闭柴门度寒食。知



   卷436_72 【宿桐庐馆，同崔存度醉后作】白居易 

江海漂漂共旅游，一尊相劝散穷愁。
夜深醒后愁还在，雨滴梧桐山馆秋。



   卷436_73 【江楼望归（时避难在越中）】白居易 

满眼云水色，月明楼上人。旅愁春入越，乡梦夜归秦。 
道路通荒服，田园隔虏尘。悠悠沧海畔，十载避黄巾。古



   卷436_74 【除夜寄弟妹】白居易 

感时思弟妹，不寐百忧生。万里经年别，孤灯此夜情。 
病容非旧日，归思逼新正。早晚重欢会，羁离各长成。知



   卷436_75 【寒食月夜】白居易 

风香露重梨花湿，草舍无灯愁未入。
南邻北里歌吹时，独倚柴门月中立。



   卷436_76 【感芍药花，寄正一上人】白居易 

今日阶前红芍药，几花欲老几花新。开时不解比色相， 
落后始知如幻身。空门此去几多地，欲把残花问上人。古



   卷436_77 【晚秋闲居】白居易 

地僻门深少送迎，披衣闲坐养幽情。
秋庭不扫携藤杖，闲蹋梧桐黄叶行。



   卷436_78 【秋暮郊居书怀】白居易 

郊居人事少，昼卧对林峦。穷巷厌多雨，贫家愁早寒。 
葛衣秋未换，书卷病仍看。若问生涯计，前溪一钓竿。斋



   卷436_79 【为薛台悼亡】白居易 

半死梧桐老病身，重泉一念一伤神。
手携稚子夜归院，月冷空房不见人。



   卷436_80 【途中寒食】白居易 

路旁寒食行人尽，独占春愁在路旁。
马上垂鞭愁不语，风吹百草野田香。



   卷436_81 【题流沟寺古松】白居易 

烟叶葱茏苍麈尾，霜皮剥落紫龙鳞。
欲知松老看尘壁，死却题诗几许人。



   卷436_82 【感月悲逝者】白居易 

存亡感月一潸然，月色今宵似往年。
何处曾经同望月，樱桃树下后堂前。



   卷436_83 【代邻叟言怀】白居易 

人生何事心无定，宿昔如今意不同。
宿昔愁身不得老，如今恨作白头翁。



   卷436_84 【自河南经乱关内阻饥兄弟离散各在一处…符离及下邽弟妹】白居易 

时难年饥世业空，弟兄羁旅各西东。田园寥落干戈后， 
骨肉流离道路中。吊影分为千里雁，辞根散作九秋蓬。 
共看明月应垂泪，一夜乡心五处同。知



   卷436_85 【长安早春旅怀】白居易 

轩车歌吹喧都邑，中有一人向隅立。夜深明月卷帘愁， 
日暮青山望乡泣。风吹新绿草芽坼，雨洒轻黄柳条湿。 
此生知负少年春，不展愁眉欲三十。知



   卷436_86 【寒闺夜】白居易 

夜半衾裯冷，孤眠懒未能。笼香销尽火，巾泪滴成冰。 
为惜影相伴，通宵不灭灯。主



   卷436_87 【寄湘灵】白居易 

泪眼凌寒冻不流，每经高处即回头。
遥知别后西楼上，应凭栏干独自愁。



   卷436_88 【冬至宿杨梅馆】白居易 

十一月中长至夜，三千里外远行人。
若为独宿杨梅馆，冷枕单床一病身。



   卷436_89 【临江送夏瞻（瞻年七十馀）】白居易 

悲君老别我沾巾，七十无家万里身。
愁见舟行风又起，白头浪里白头人。



   卷436_90 【冬夜示敏巢（时在东都宅）】白居易 

炉火欲销灯欲尽，夜长相对百忧生。
他时诸处重相见，莫忘今宵灯下情。



   卷436_91 【客中守岁（在柳家庄）】白居易 

守岁尊无酒，思乡泪满巾。始知为客苦，不及在家贫。 
畏老偏惊节，防愁预恶春。故园今夜里，应念未归人。斋



   卷436_92 【问淮水】白居易 

自嗟名利客，扰扰在人间。何事长淮水，东流亦不闲。知



   卷436_93 【宿樟亭驿】白居易 

夜半樟亭驿，愁人起望乡。月明何所见，潮水白茫茫。斋



   卷436_94 【及第后忆旧山】白居易 

偶献子虚登上第，却吟招隐忆中林。
春萝秋桂莫惆怅，纵有浮名不系心。



   卷436_95 【题李次云窗竹】白居易 

不用裁为鸣凤管，不须截作钓鱼竿。
千花百草凋零后，留向纷纷雪里看。



   卷436_96 【花下自劝酒】白居易 

酒盏酌来须满满，花枝看即落纷纷。
莫言三十是年少，百岁三分已一分。



   卷436_97 【题李十一东亭】白居易 

相思夕上松台立，蛩思蝉声满耳秋。
惆怅东亭风月好，主人今夜在鄜州。



   卷436_98 【春村】白居易 

二月村园暖，桑间戴胜飞。农夫舂旧谷，蚕妾捣新衣。 
牛马因风远，鸡豚过社稀。黄昏林下路，鼓笛赛神归。古



   卷436_99 【题施山人野居】白居易 

得道应无著，谋生亦不妨。春泥秧稻暖，夜火焙茶香。 
水巷风尘少，松斋日月长。高闲真是贵，何处觅侯王。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十七 
 
   
　 
　

　
 　



   卷437_1 【翰林中送独孤二十七起居罢职出院】白居易 

碧落留云住，青冥放鹤还。银台向南路，从此到人间。主



   卷437_2 【重寻杏园】白居易 

忽忆芳时频酩酊，却寻醉处重裴回。
杏花结子春深后，谁解多情又独来。



   卷437_3 【曲江独行（自此后在翰林时作）】白居易 

独来独去何人识，厩马朝衣野客心。
闲爱无风水边坐，杨花不动树阴阴。



   卷437_4 【同李十一醉忆元九】白居易 

花时同醉破春愁，醉折花枝当酒筹。
忽忆故人天际去，计程今日到凉州。



   卷437_5 【同钱员外题绝粮僧巨川】白居易 

三十年来坐对山，唯将无事化人间。
斋时往往闻钟笑，一食何如不食闲。



   卷437_6 【绝句代书赠钱员外】白居易 

欲寻秋景闲行去，君病多慵我兴孤。
可惜今朝山最好，强能骑马出来无。



   卷437_7 【晚秋有怀郑中旧隐】白居易 

天高风袅袅，乡思绕关河。寥落归山梦，殷勤采蕨歌。 
病添心寂寞，愁入鬓蹉跎。晚树蝉鸣少，秋阶日上多。 
长闲羡云鹤，久别愧烟萝。其奈丹墀上，君恩未报何。古



   卷437_8 【禁中九日对菊花酒忆元九】白居易 

赐酒盈杯谁共持，宫花满把独相思。
相思只傍花边立，尽日吟君咏菊诗。



   卷437_9 【送王十八归山，寄题仙游寺】白居易 

曾于太白峰前住，数到仙游寺里来。黑水澄时潭底出， 
白云破处洞门开。林间暖酒烧红叶，石上题诗扫绿苔。 
惆怅旧游那复到，菊花时节羡君回。主



   卷437_10 【答张籍，因以代书】白居易 

怜君马瘦衣裘薄，许到江东访鄙夫。
今日正闲天又暖，可能扶病暂来无。



   卷437_11 【曲江早春】白居易 

曲江柳条渐无力，杏园伯劳初有声。
可怜春浅游人少，好傍池边下马行。



   卷437_12 【见元九悼亡诗，因以此寄】白居易 

夜泪暗销明月幌，春肠遥断牡丹庭。
人间此病治无药，唯有楞伽四卷经。



   卷437_13 【寒食夜】白居易 

无月无灯寒食夜，夜深犹立暗花前。
忽因时节惊年几，四十如今欠一年。



   卷437_14 【杏园花落时招钱员外同醉】白居易 

花园欲去去应迟，正是风吹狼藉时。
近西数树犹堪醉，半落春风半在枝。



   卷437_15 【重题西明寺牡丹（时元九在江陵）】白居易 

往年君向东都去，曾叹花时君未回。今年况作江陵别， 
惆怅花前又独来。只愁离别长如此，不道明年花不开。知



   卷437_16 【同钱员外禁中夜直】白居易 

宫漏三声知半夜，好风凉月满松筠。
此时闲坐寂无语，药树影中唯两人。



   卷437_17 【禁中夜作，书与元九】白居易 

心绪万端书两纸，欲封重读意迟迟。
五声宫漏初鸣夜，一点窗灯欲灭时。



   卷437_18 【八月十五日夜禁中独直，对月忆元九】白居易 

银台金阙夕沈沈，独宿相思在翰林。三五夜中新月色， 
二千里外故人心。渚宫东面烟波冷，浴殿西头钟漏深。 
犹恐清光不同见，江陵卑湿足秋阴。知



   卷437_19 【寄陈式五兄】白居易 

年来白发两三茎，忆别君时髭未生。
惆怅料君应满鬓，当初是我十年兄。



   卷437_20 【庾顺之以紫霞绮远赠，以诗答之】白居易 

千里故人心郑重，一端香绮紫氛氲。开缄日映晚霞色， 
满幅风生秋水纹。为褥欲裁怜叶破，制裘将翦惜花分。 
不如缝作合欢被，寤寐相思如对君。斋



   卷437_21 【送元八归凤翔】白居易 

莫道岐州三日程，其如风雪一身行。
与君况是经年别，暂到城来又出城。



   卷437_22 【雨雪放朝，因怀微之】白居易 

归骑纷纷满九衢，放朝三日为泥涂。
不知雨雪江陵府，今日排衙得免无。



   卷437_23 【咏怀】白居易 

岁去年来尘土中，眼看变作白头翁。
如何办得归山计，两顷村田一亩宫。



   卷437_24 【闻微之江陵卧病以大通中散碧腴垂云膏寄之因题四韵】白居易 

已题一帖红消散，又封一合碧云英。凭人寄向江陵去， 
道路迢迢一月程。未必能治江上瘴，且图遥慰病中情。 
到时想得君拈得，枕上开看眼暂明。知



   卷437_25 【酬钱员外雪中见寄】白居易 

松雪无尘小院寒，闭门不似住长安。
烦君想我看心坐，报道心空无可看。



   卷437_26 【重酬钱员外】白居易 

雪中重寄雪山偈，问答殷勤四句中。
本立空名缘破妄，若能无妄亦无空。



   卷437_27 【独酌忆微之（时对所赠醆）】白居易 

独酌花前醉忆君，与君春别又逢春。
惆怅银杯来处重，不曾盛酒劝闲人。



   卷437_28 【微之宅残牡丹】白居易 

残红零落无人赏，雨打风摧花不全。
诸处见时犹怅望，况当元九小亭前。



   卷437_29 【新磨镜】白居易 

衰容常晚栉，秋镜偶新磨。一与清光对，方知白发多。 
鬓毛从幻化，心地付头陀。任意浑成雪，其如似梦何。主



   卷437_30 【感发落】白居易 

昔日愁头白，谁知未白衰。眼看应落尽，无可变成丝。古



   卷437_31 【八月十五日夜闻崔大员外翰林独直对酒玩月…偶题是诗】白居易 

秋月高悬空碧外，仙郎静玩禁闱间。岁中唯有今宵好， 
海内无如此地闲。皓色分明双阙榜，清光深到九门关。 
遥闻独醉还惆怅，不见金波照玉山。古



   卷437_32 【酬王十八见寄】白居易 

秋思太白峰头雪，晴忆仙游洞口云。
未报皇恩归未得，惭君为寄北山文。



   卷437_33 【立春日酬钱员外曲江同行见赠】白居易 

下直遇春日，垂鞭出禁闱。两人携手语，十里看山归。 
柳色早黄浅，水文新绿微。风光向晚好，车马近南稀。 
机尽笑相顾，不惊鸥鹭飞。主



   卷437_34 【和钱员外青龙寺上方望旧山】白居易 

旧峰松雪旧溪云，怅望今朝遥属君。
共道使臣非俗吏，南山莫动北山文。



   卷437_35 【宴周皓大夫光福宅（座上作）】白居易 

何处风光最可怜，妓堂阶下砌台前。轩车拥路光照地， 
丝管入门声沸天。绿蕙不香饶桂酒，红樱无色让花钿。 
野人不敢求他事，唯借泉声伴醉眠。古



   卷437_36 【晚秋夜】白居易 

碧空溶溶月华静，月里愁人吊孤影。花开残菊傍疏篱， 
叶下衰桐落寒井。塞鸿飞急觉秋尽，邻鸡鸣迟知夜永。 
凝情不语空所思，风吹白露衣裳冷。古



   卷437_37 【惜牡丹花二首】白居易 

惆怅阶前红牡丹，晚来唯有两枝残。
明朝风起应吹尽，夜惜衰红把火看。

寂寞萎红低向雨，离披破艳散随风。
晴明落地犹惆怅，何况飘零泥土中。



   卷437_38 【答元奉礼同宿见赠】白居易 

相逢俱叹不闲身，直日常多斋日频。
晓鼓一声分散去，明朝风景属何人。



   卷437_39 【答马侍御见赠】白居易 

谬入金门侍玉除，烦君问我意何如。蟠木讵堪明主用， 
笼禽徒与故人疏。苑花似雪同随辇，宫月如眉伴直庐。 
浅薄求贤思自代，嵇康莫寄绝交书。斋



   卷437_40 【上巳日恩赐曲江宴会即事】白居易 

赐欢仍许醉，此会兴如何。翰苑主恩重，曲江春意多。 
花低羞艳妓，莺散让清歌。共道升平乐，元和胜永和。古



   卷437_41 【夜惜禁中桃花，因怀钱员外】白居易 

前日归时花正红，今夜宿时枝半空。
坐惜残芳君不见，风吹狼藉月明中。



   卷437_42 【和钱员外早冬玩禁中新菊】白居易 

禁署寒气迟，孟冬菊初坼。新黄间繁绿，烂若金照碧。 
仙郎小隐日，心似陶彭泽。秋怜潭上看，日惯篱边摘。 
今来此地赏，野意潜自适。金马门内花，玉山峰下客。 
寒芳引清句，吟玩烟景夕。赐酒色偏宜，握兰香不敌。 
凄凄百卉死，岁晚冰霜积。唯有此花开，殷勤助君惜。古



   卷437_43 【答刘戒之早秋别墅见寄】白居易 

凉风木槿篱，暮雨槐花枝。并起新秋思，为得故人诗。 
避地鸟择木，升朝鱼在池。城中与山下，喧静暗相思。知



   卷437_44 【凉夜有怀】白居易 

念别感时节，早蛩闻一声。风帘夜凉入，露簟秋意生。 
灯尽梦初罢，月斜天未明。暗凝无限思，起傍药阑行。主



   卷437_45 【秋思】白居易 

病眠夜少梦，闲立秋多思。寂寞馀雨晴，萧条早寒至。 
鸟栖红叶树，月照青苔地。何况镜中年，又过三十二。斋



   卷437_46 【禁中闻蛩】白居易 

悄悄禁门闭，夜深无月明。西窗独暗坐，满耳新蛩声。知



   卷437_47 【秋虫】白居易 

切切暗窗下，喓喓深草里。秋天思妇心，雨夜愁人耳。斋



   卷437_48 【赠别宣上人】白居易 

上人处世界，清净何所似。似彼白莲花，在水不著水。 
性真悟泡幻，行洁离尘滓。修道来几时，身心俱到此。 
嗟余牵世网，不得长依止。离念与碧云，秋来朝夕起。斋



   卷437_49 【春夜喜雪，有怀王二十二】白居易 

夜雪有佳趣，幽人出书帷。微寒生枕席，轻素对阶墀。 
坐罢楚弦曲，起吟班扇诗。明宜灭烛后，净爱褰帘时。 
窗引曙色早，庭销春气迟。山阴应有兴，不卧待徽之。斋



   卷437_50 【酬和元九东川路诗十二首·骆口驿旧题诗】白居易 

拙诗在壁无人爱，鸟污苔侵文字残。
唯有多情元侍御，绣衣不惜拂尘看。



   卷437_51 【酬和元九东川路诗十二首·南秦雪】白居易 

往岁曾为西邑吏，惯从骆口到南秦。三时云冷多飞雪， 
二月山寒少有春。我思旧事犹惆怅，君作初行定苦辛。 
仍赖愁猿寒不叫，若闻猿叫更愁人。知



   卷437_52 【酬和元九东川路诗十二首·山枇杷花二首】白居易 

万重青嶂蜀门口，一树红花山顶头。
春尽忆家归未得，低红如解替君愁。

叶如裙色碧绡浅，花似芙蓉红粉轻。
若使此花兼解语，推囚御史定违程。



   卷437_53 【酬和元九东川路诗十二首·江楼月】白居易 

嘉陵江曲曲江池，明月虽同人别离。一宵光景潜相忆， 
两地阴晴远不知。谁料江边怀我夜，正当池畔望君时。 
今朝共语方同悔，不解多情先寄诗。主



   卷437_54 【酬和元九东川路诗十二首·亚枝花】白居易 

山邮花木似平阳，愁杀多情骢马郎。
还似升平池畔坐，低头向水自看妆。



   卷437_55 【酬和元九东川路诗十二首·江上笛】白居易 

江上何人夜吹笛，声声似忆故园春。
此时闻者堪头白，况是多愁少睡人。



   卷437_56 【酬和元九东川路诗十二首·嘉陵夜有怀二首】白居易 

露湿墙花春意深，西廊月上半床阴。
怜君独卧无言语，唯我知君此夜心。

不明不暗胧胧月，不暖不寒慢慢风。
独卧空床好天气，平明闲事到心中。



   卷437_57 【酬和元九东川路诗十二首·夜深行】白居易 

百牢关外夜行客，三殿角头宵直人。
莫道近臣胜远使，其如同是不闲身。



   卷437_58 【酬和元九东川路诗十二首·望驿台（三月三十日）】白居易 

靖安宅里当窗柳，望驿台前扑地花。
两处春光同日尽，居人思客客思家。



   卷437_59 【酬和元九东川路诗十二首·江岸梨花】白居易 

梨花有思缘和叶，一树江头恼杀君。
最似孀闺少年妇，白妆素袖碧纱裙。



   卷437_60 【答谢家最小偏怜女（感元九悼亡诗，因为代答三首）】白居易 

嫁得梁鸿六七年，耽书爱酒日高眠。雨荒春圃唯生草， 
雪压朝厨未有烟。身病忧来缘女少，家贫忘却为夫贤。 
谁知厚俸今无分，枉向秋风吹纸钱。知



   卷437_61 【答骑马入空台】白居易 

君入空台去，朝往暮还来。我入泉台去，泉门无复开。 
鳏夫仍系职，稚女未胜哀。寂寞咸阳道，家人覆墓回。主



   卷437_62 【答山驿梦】白居易 

入君旅梦来千里，闭我幽魂欲二年。
莫忘平生行坐处，后堂阶下竹丛前。



   卷437_63 【和元九与吕二同宿话旧感赠】白居易 

见君新赠吕君诗，忆得同年行乐时。争入杏园齐马首， 
潜过柳曲斗蛾眉。八人云散俱游宦，七度花开尽别离。 
闻道秋娘犹且在，至今时复问微之。古



   卷437_64 【忆元九】白居易 

渺渺江陵道，相思远不知。近来文卷里，半是忆君诗。主



   卷437_65 【萧员外寄新蜀茶】白居易 

蜀茶寄到但惊新，渭水煎来始觉珍。
满瓯似乳堪持玩，况是春深酒渴人。



   卷437_66 【寄上大兄（已后诗在邽林居作）】白居易 

秋鸿过尽无书信，病戴纱巾强出门。
独上荒台东北望，日西愁立到黄昏。



   卷437_67 【病中哭金銮子（小女子名）】白居易 

岂料吾方病，翻悲汝不全。卧惊从枕上，扶哭就灯前。 
有女诚为累，无儿岂免怜。病来才十日，养得已三年。 
慈泪随声迸，悲肠遇物牵。故衣犹架上，残药尚头边。 
送出深村巷，看封小墓田。莫言三里地，此别是终天。知



   卷437_68 【寄内】白居易 

条桑初绿即为别，柿叶半红犹未归。
不如村妇知时节，解为田夫秋捣衣。



   卷437_69 【病气】白居易 

自知气发每因情，情在何由气得平。
若问病根深与浅，此身应与病齐生。



   卷437_70 【叹元九】白居易 

不入城门来五载，同时班列尽官高。
何人牢落犹依旧，唯有江陵元士曹。



   卷437_71 【眼暗】白居易 

早年勤倦看书苦，晚岁悲伤出泪多。眼损不知都自取， 
病成方悟欲如何。夜昏乍似灯将灭，朝暗长疑镜未磨。 
千药万方治不得，唯应闭目学头陀。斋



   卷437_72 【得袁相书】白居易 

谷苗深处一农夫，面黑头斑手把锄。
何意使人犹识我，就田来送相公书。



   卷437_73 【病中作】白居易 

病来城里诸亲故，厚薄亲疏心总知。
唯有蔚章于我分，深于同在翰林时。



   卷437_74 【感化寺见元九、刘三十二题名处】白居易 

微之谪去千馀里，太白无来十一年。
今日见名如见面，尘埃壁上破窗前。



   卷437_75 【游悟贞寺回山下别张殷衡】白居易 

世缘未了治不得，孤负青山心共知。
愁君又入都门去，即是红尘满眼时。



   卷437_76 【村居寄张殷衡】白居易 

金氏村中一病夫，生涯濩落性灵迂。唯看老子五千字， 
不蹋长安十二衢。药铫夜倾残酒暖，竹床寒取旧毡铺。 
闻君欲发江东去，能到茅庵访别无。斋



   卷437_77 【病中得樊大书】白居易 

荒村破屋经年卧，寂绝无人问病身。
唯有东都樊著作，至今书信尚殷勤。



   卷437_78 【开元九诗书卷】白居易 

红笺白纸两三束，半是君诗半是书。
经年不展缘身病，今日开看生蠹鱼。



   卷437_79 【昼卧】白居易 

抱枕无言语，空房独悄然。谁知尽日卧，非病亦非眠。知



   卷437_80 【夜坐】白居易 

庭前尽日立到夜，灯下有时坐彻明。
此情不语何人会，时复长吁一两声。



   卷437_81 【暮立】白居易 

黄昏独立佛堂前，满地槐花满树蝉。
大抵四时心总苦，就中肠断是秋天。



   卷437_82 【有感】白居易 

绝弦与断丝，犹有却续时。唯有衷肠断，应无续得期。斋



   卷437_83 【答友问】白居易 

似玉童颜尽，如霜病鬓新。莫惊身顿老，心更老于身。知



   卷437_84 【村夜】白居易 

霜草苍苍虫切切，村南村北行人绝。
独出前门望野田，月明荞麦花如雪。



   卷437_85 【闻虫】白居易 

暗虫唧唧夜绵绵，况是秋阴欲雨天。
犹恐愁人暂得睡，声声移近卧床前。



   卷437_86 【寒食夜有怀】白居易 

寒食非长非短夜，春风不热不寒天。
可怜时节堪相忆，何况无灯各早眠。



   卷437_87 【赠内】白居易 

漠漠暗苔新雨地，微微凉露欲秋天。
莫对月明思往事，损君颜色减君年。



   卷437_88 【得钱舍人书问眼疾】白居易 

春来眼暗少心情，点尽黄连尚未平。
唯得君书胜得药，开缄未读眼先明。



   卷437_89 【还李十一马】白居易 

传语李君劳寄马，病来唯著杖扶身。
纵拟强骑无出处，却将牵与趁朝人。



   卷437_90 【九日寄行简】白居易 

摘得菊花携得酒，绕村骑马思悠悠。
下邽田地平如掌，何处登高望梓州。



   卷437_91 【夜坐】白居易 

斜月入前楹，迢迢夜坐情。梧桐上阶影，蟋蟀近床声。 
曙傍窗间至，秋从簟上生。感时因忆事，不寝到鸡鸣。古



   卷437_92 【村居二首】白居易 

田园莽苍经春早，篱落萧条尽日风。
若问经过谈笑者，不过田舍白头翁。

门闭仍逢雪，厨寒未起烟。贫家重寥落，半为日高眠。知



   卷437_93 【早春】白居易 

雪散因和气，冰开得暖光。春销不得处，唯有鬓边霜。斋



   卷437_94 【和梦游春诗一百韵】白居易 

昔君梦游春，梦游仙山曲。怳若有所遇，似惬平生欲。 
因寻菖蒲水，渐入桃花谷。到一红楼家，爱之看不足。 
池流渡清泚，草嫩蹋绿蓐。门柳暗全低，檐樱红半熟。 
转行深深院，过尽重重屋。乌龙卧不惊，青鸟飞相逐。 
渐闻玉珮响，始辨珠履躅。遥见窗下人，娉婷十五六。 
霞光抱明月，莲艳开初旭。缥缈云雨仙，氛氲兰麝馥。 
风流薄梳洗，时世宽妆束。袖软异文绫，裾轻单丝縠。 
裙腰银线压，梳掌金筐蹙。带襭紫蒲萄，袴花红石竹。 
凝情都未语，付意微相瞩。眉敛远山青，鬟低片云绿。 
帐牵翡翠带，被解鸳鸯襆。秀色似堪餐，秾华如可掬。 
半卷锦头席，斜铺绣腰褥。朱唇素指匀，粉汗红绵扑。 
心惊睡易觉，梦断魂难续。笼委独栖禽，剑分连理木。 
存诚期有感，誓志贞无黩。京洛八九春，未曾花里宿。 
壮年徒自弃，佳会应无复。鸾歌不重闻，凤兆从兹卜。 
韦门女清贵，裴氏甥贤淑。罗扇夹花灯，金鞍攒绣毂。 
既倾南国貌，遂坦东床腹。刘阮心渐忘，潘杨意方睦。 
新修履信第，初食尚书禄。九酝备圣贤，八珍穷水陆。 
秦家重萧史，彦辅怜卫叔。朝馔馈独盘，夜醪倾百斛。 
亲宾盛辉赫，妓乐纷晔煜。宿醉才解酲，朝欢俄枕麹。 
饮过君子争，令甚将军酷。酩酊歌鹧鸪，颠狂舞鸲鹆。 
月流春夜短，日下秋天速。谢傅隙过驹，萧娘风过烛。 
全凋蕣花折，半死梧桐秃。暗镜对孤鸾，哀弦留寡鹄。 
凄凄隔幽显，冉冉移寒燠。万事此时休，百身何处赎。 
提携小儿女，将领旧姻族。再入朱门行，一傍青楼哭。 
枥空无厩马，水涸失池鹜。摇落废井梧，荒凉故篱菊。 
莓苔上几阁，尘土生琴筑。舞榭缀蟏蛸，歌梁聚蝙蝠。 
嫁分红粉妾，卖散苍头仆。门客思彷徨，家人泣咿噢。 
心期正萧索，宦序仍拘跼。怀策入崤函，驱车辞郏鄏。 
逢时念既济，聚学思大畜。端详筮仕蓍，磨拭穿杨镞。 
始从雠校职，首中贤良目。一拔侍瑶墀，再升纡绣服。 
誓酬君王宠，愿使朝廷肃。密勿奏封章，清明操宪牍。 
鹰鞲中病下，豸角当邪触。纠谬静东周，申冤动南蜀。 
危言诋阍寺，直气忤钧轴。不忍曲作钩，乍能折为玉。 
扪心无愧畏，腾口有谤讟。只要明是非，何曾虞祸福。 
车摧太行路，剑落酆城狱。襄汉问修途，荆蛮指殊俗。 
谪为江府掾，遣事荆州牧。趋走谒麾幢，喧烦视鞭朴。 
簿书常自领，缧囚每亲鞫。竟日坐官曹，经旬旷休沐。 
宅荒渚宫草，马瘦畬田粟。薄俸等涓毫，微官同桎梏。 
月中照形影，天际辞骨肉。鹤病翅羽垂，兽穷爪牙缩。 
行看须间白，谁劝杯中绿。时伤大野麟，命问长沙鵩。 
夏梅山雨渍，秋瘴江云毒。巴水白茫茫，楚山青簇簇。 
吟君七十韵，是我心所蓄。既去诚莫追，将来幸前勖。 
欲除忧恼病，当取禅经读。须悟事皆空，无令念将属。 
请思游春梦，此梦何闪倏。艳色即空花，浮生乃焦谷。 
良姻在嘉偶，顷克为单独。入仕欲荣身，须臾成黜辱。 
合者离之始，乐兮忧所伏。愁恨僧祇长，欢荣刹那促。 
觉悟因傍喻，迷执由当局。膏明诱暗蛾，阳焱奔痴鹿。 
贪为苦聚落，爱是悲林麓。水荡无明波，轮回死生辐。 
尘应甘露洒，垢待醍醐浴。障要智灯烧，魔须慧刀戮。 
外熏性易染，内战心难衄。法句与心王，期君日三复。古



   卷437_95 【王昭君二首（时年十七）】白居易 

满面胡沙满鬓风，眉销残黛脸销红。
愁苦辛勤憔悴尽，如今却似画图中。

汉使却回凭寄语，黄金何日赎蛾眉。
君王若问妾颜色，莫道不如宫里时。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十八 
 
   
　 
　

　
 　



   卷438_1 【渭村退居，寄礼部崔侍郎、翰林钱舍人诗一百韵】白居易 

圣代元和岁，闲居渭水阳。不才甘命舛，多幸遇时康。 
朝野分伦序，贤愚定否臧。重文疏卜式，尚少弃冯唐。 
由是推天运，从兹乐性场。笼禽放高翥，雾豹得深藏。 
世虑休相扰，身谋且自强。犹须务衣食，未免事农桑。 
薙草通三径，开田占一坊。昼扉扃白版，夜碓扫黄粱。 
隙地治场圃，闲时粪土疆。枳篱编刺夹，薤垄擘科秧。 
穑力嫌身病，农心愿岁穰。朝衣典杯酒，佩剑博牛羊。 
困倚栽松锸，饥提采蕨筐。引泉来后涧，移竹下前冈。 
生计虽勤苦，家资甚渺茫。尘埃常满甑，钱帛少盈囊。 
弟病仍扶杖，妻愁不出房。传衣念蓝缕，举案笑糟糠。 
犬吠村胥闹，蝉鸣织妇忙。纳租看县帖，输粟问军仓。 
夕歇攀村树，秋行绕野塘。云容阴惨澹，月色冷悠扬。 
荞麦铺花白，棠梨间叶黄。早寒风摵摵，新霁月苍苍。 
园菜迎霜死，庭芜过雨荒。檐空愁宿燕，壁暗思啼螀。 
眼为看书损，肱因运甓伤。病骸浑似木，老鬓欲成霜。 
少睡知年长，端忧觉夜长。旧游多废忘，往事偶思量。 
忽忆烟霄路，常陪剑履行。登朝思检束，入阁学趋跄。 
命偶风云会，恩覃雨露霶。沾枯发枝叶，磨钝起锋铓。 
崔阁连镳骛，钱兄接翼翔。齐竽混韶夏，燕石厕琳琅。 
同日升金马，分宵直未央。共词加宠命，合表谢恩光。 
厩马骄初跨，天厨味始尝。朝晡颁饼饵，寒暑赐衣裳。 
对秉鹅毛笔，俱含鸡舌香。青缣衾薄絮，朱里幕高张。 
昼食恒连案，宵眠每并床。差肩承诏旨，连署进封章。 
起草偏同视，疑文最共详。灭私容点窜，穷理析毫芒。 
便共输肝胆，何曾异肺肠。慎微参石奋，决密与张汤。 
禁闼青交琐，宫垣紫界墙。井阑排菡萏，檐瓦斗鸳鸯。 
楼额题鳷鹊，池心浴凤凰。风枝万年动，温树四时芳。 
宿露凝金掌，晨晖上璧珰。砌筠涂绿粉，庭果滴红浆。 
晓从朝兴庆，春陪宴柏梁。传呼鞭索索，拜舞珮锵锵。 
仙仗环双阙，神兵辟两厢。火翻红尾旆，冰卓白竿枪。 
滉漾经鱼藻，深沈近浴堂。分庭皆命妇，对院即储皇。 
贵主冠浮动，亲王辔闹装。金钿相照耀，朱紫间荧煌。 
球簇桃花绮，歌巡竹叶觞。洼银中贵带，昂黛内人妆。 
赐禊东城下，颁酺曲水傍。尊罍分圣酒，妓乐借仙倡。 
浅酌看红药，徐吟把绿杨。宴回过御陌，行歇入僧房。 
白鹿原东脚，青龙寺北廊。望春花景暖，避暑竹风凉。 
下直闲如社，寻芳醉似狂。有时还后到，无处不相将。 
鸡鹤初虽杂，萧兰久乃彰。来燕隗贵重，去鲁孔恓惶。 
聚散期难定，飞沉势不常。五年同昼夜，一别似参商。 
屈折孤生竹，销摧百炼钢。途穷任憔悴，道在肯彷徨。 
尚念遗簪折，仍怜病雀疮。恤寒分赐帛，救馁减馀粮。 
药物来盈裹，书题寄满箱。殷勤翰林主，珍重礼闱郎。 
喣沫诚多谢，抟扶岂所望。提携劳气力，吹簸不飞扬。 
拙劣才何用，龙钟分自当。妆嫫徒费黛，磨甋讵成璋。 
习隐将时背，干名与道妨。外身宗老氏，齐物学蒙庄。 
疏放遗千虑，愚蒙守一方。乐天无怨叹，倚命不劻勷。 
愤懑胸须豁，交加臂莫攘。珠沉犹是宝，金跃未为祥。 
泥尾休摇掉，灰心罢激昂。渐闲亲道友，因病事医王。 
息乱归禅定，存神入坐亡。断痴求慧剑，济苦得慈航。 
不动为吾志，无何是我乡。可怜身与世，从此两相忘。知



   卷438_2 【酬卢秘书二十韵（时初奉诏除赞善大夫）】白居易 

谬历文场选，惭非翰苑才。云霄高暂致，毛羽弱先摧。 
识分忘轩冕，知归返草莱。杜陵书积蠹，丰狱剑生苔。 
晦厌鸣鸡雨，春惊震蛰雷。旧恩收坠履，新律动寒灰。 
凤诏容徐起，鹓行许重陪。衰颜虽拂拭，蹇步尚低徊。 
睡少钟偏警，行迟漏苦摧。风霜趁朝去，泥雪拜陵回。 
上感君犹念，傍惭友或推。石顽镌费匠，女丑嫁劳媒。 
倏忽青春度，奔波白日颓。性将时共背，病与老俱来。 
闻有蓬壶客，知怀杞梓材。世家标甲第，官职滞麟台。 
笔尽铅黄点，诗成锦绣堆。尝思豁云雾，忽喜访尘埃。 
心为论文合，眉因劝善开。不胜珍重意，满袖写琼瑰。主



   卷438_3 【题卢秘书夏日新栽竹二十韵】白居易 

湘竹初封植，卢生此考槃。久持霜节苦，新托露根难。 
等度须当砌，疏稠要满阑。买怜分薄俸，栽称作闲官。 
叶翦蓝罗碎，茎抽玉琯端。几声清淅沥，一簇绿檀栾。 
未夜青岚入，先秋白露团。拂肩摇翡翠，熨手弄琅玕。 
韵透窗风起，阴铺砌月残。炎天闻觉冷，窄地见疑宽。 
梢动胜摇扇，枝低好挂冠。碧笼烟幕幕，珠洒雨珊珊。 
晚箨晴云展，阴芽蛰虺蟠。爱从抽马策，惜未截鱼竿。 
松韵徒烦听，桃夭不足观。梁惭当家杏，台陋本司兰。 
撑拨诗人兴，勾牵酒客欢。静连芦簟滑，凉拂葛衣单。 
岂止消时暑，应能保岁寒。莫同凡草木，一种夏中看。斋



   卷438_4 【渭村酬李二十见寄】白居易 

百里音书何太迟，暮秋把得暮春诗。柳条绿日君相忆， 
梨叶红时我始知。莫叹学官贫冷落，犹胜村客病支离。 
形容意绪遥看取，不似华阳观里时。斋



   卷438_5 【初授赞善大夫早朝，寄李二十助教】白居易 

病身初谒青宫日，衰貌新垂白发年。寂寞曹司非热地， 
萧条风雪是寒天。远坊早起常侵鼓，瘦马行迟苦费鞭。 
一种共君官职冷，不如犹得日高眠。斋



   卷438_6 【欲与元八卜邻，先有是赠】白居易 

平生心迹最相亲，欲隐墙东不为身。明月好同三径夜， 
绿杨宜作两家春。每因暂出犹思伴，岂得安居不择邻。 
何独终身数相见，子孙长作隔墙人。斋



   卷438_7 【游城南，留元九、李二十晚归】白居易 

老游春饮莫相违，不独花稀人亦稀。
更劝残杯看日影，犹应趁得鼓声归。



   卷438_8 【广宣上人以应制诗见示因以赠…居安国寺红楼院以诗供奉】白居易 

道林谈论惠休诗，一到人天便作师。香积筵承紫泥诏， 
昭阳歌唱碧云词。红楼许住请银钥，翠辇陪行蹋玉墀。 
惆怅甘泉曾侍从，与君前后不同时。知



   卷438_9 【重过秘书旧房，因题长句（时为赞善大夫）】白居易 

阁前下马思裴回，第二房门手自开，昔为白面书郎去， 
今作苍须赞善来。吏人不识多新补，松竹相亲是旧栽。 
应有题墙名姓在，试将衫袖拂尘埃。知



   卷438_10 【重到城七绝句·见元九】白居易 

容貌一日减一日，心情十分无九分。
每逢陌路犹嗟叹，何况今朝是见君。



   卷438_11 【重到城七绝句·高相宅】白居易 

青苔故里怀恩地，白发新生抱病身。
涕泪虽多无哭处，永宁门馆属他人。



   卷438_12 【重到城七绝句·张十八】白居易 

谏垣几见迁遗补，宪府频闻转殿监。
独有咏诗张太祝，十年不改旧官衔。



   卷438_13 【重到城七绝句·刘家花】白居易 

刘家墙上花还发，李十门前草又春。
处处伤心心始悟，多情不及少情人。



   卷438_14 【重到城七绝句·裴五】白居易 

莫怪相逢无笑语，感今思旧戟门前。
张家伯仲偏相似，每见清扬一惘然。



   卷438_15 【重到城七绝句·仇家酒】白居易 

年年老去欢情少，处处春来感事深。
时到仇家非爱酒，醉时心胜醒时心。



   卷438_16 【重到城七绝句·恒寂师】白居易 

旧游分散人零落，如此伤心事几条。
会逐禅师坐禅去，一时灭尽定中消。



   卷438_17 【靖安北街赠李二十】白居易 

榆荚抛钱柳展眉，两人并马语行迟。
还似往年安福寺，共君私试却回时。



   卷438_18 【重伤小女子】白居易 

学人言语凭床行，嫩似花房脆似琼。才知恩爱迎三岁， 
未辨东西过一生。汝异下殇应杀礼，吾非上圣讵忘情。 
伤心自叹鸠巢拙，长堕春雏养不成。知



   卷438_19 【过颜处士墓】白居易 

向坟道径没荒榛，满室诗书积暗尘。长夜肯教黄壤晓， 
悲风不许白杨春。箪瓢颜子生仍促，布被黔娄死更贫。 
未会悠悠上天意，惜将富寿与何人。知



   卷438_20 【题周皓大夫新亭子二十二韵】白居易 

东道常为主，南亭别待宾。规模何日创，景致一时新。 
广砌罗红药，疏窗荫绿筠。锁开宾阁晓，梯上妓楼春。 
置醴宁三爵，加笾过八珍。茶香飘紫笋，脍缕落红鳞。 
辉赫车舆闹，珍奇鸟兽驯。猕猴看枥马，鹦鹉唤家人。 
锦额帘高卷，银花醆慢巡。劝尝光禄酒，许看洛川神。 
敛翠凝歌黛，流香动舞巾。裙翻绣鸂鶒，梳陷钿麒麟。 
笛怨音含楚，筝娇语带秦。侍儿催画烛，醉客吐文茵。 
投辖多连夜，鸣珂便达晨。入朝纡紫绶，待漏拥朱轮。 
贵介交三事，光荣照四邻。甘浓将奉客，稳暖不缘身。 
十载歌钟地，三朝节钺臣。爱才心倜傥，敦旧礼殷勤。 
门以招贤盛，家因好事贫。始知豪杰意，富贵为交亲。知



   卷438_21 【赋得听边鸿】白居易 

惊风吹起塞鸿群，半拂平沙半入云。
为问昭君月下听，何如苏武雪中闻。



   卷438_22 【见杨弘贞诗赋，因题绝句以自谕】白居易 

赋句诗章妙入神，未年三十即无身。
常嗟薄命形憔悴，若比弘贞是幸人。



   卷438_23 【病中早春】白居易 

今朝枕上觉头轻，强起阶前试脚行。膻腻断来无气力， 
风痰恼得少心情。暖消霜瓦津初合，寒减冰渠冻不成。 
唯有愁人鬓间雪，不随春尽逐春生。知



   卷438_24 【送人贬信州判官】白居易 

地僻山深古上饶，土风贫薄道程遥。不唯迁客须恓屑， 
见说居人也寂寥。溪畔毒沙藏水弩，城头枯树下山魈。 
若于此郡为卑吏，刺史厅前又折腰。知



   卷438_25 【曲江醉后赠诸亲故】白居易 

郭东丘墓何年客，江畔风光几日春。只合殷勤逐杯酒， 
不须疏索向交亲。中天或有长生药，下界应无不死人。 
除却醉来开口笑，世间何事更关身。知



   卷438_26 【和元八侍御升平新居四绝句·看花屋】白居易 

忽惊映树新开屋，却似当檐故种花。
可惜年年红似火，今春始得属元家。



   卷438_27 【和元八侍御升平新居四绝句·累土山】白居易 

堆土渐高山意出，终南移入户庭间。
玉峰蓝水应惆怅，恐见新山望旧山。



   卷438_28 【和元八侍御升平新居四绝句·高亭】白居易 

亭脊太高君莫拆，东家留取当西山。
好看落日斜衔处，一片春岚映半环。



   卷438_29 【和元八侍御升平新居四绝句·松树】白居易 

白金换得青松树，君既先栽我不栽。
幸有西风易凭仗，夜深偷送好声来。



   卷438_30 【醉后却寄元九】白居易 

蒲池村里匆匆别，沣水桥边兀兀回。
行到城门残酒醒，万重离恨一时来。



   卷438_31 【重寄（一作重寄元九）】白居易 

萧散弓惊雁，分飞剑化龙。悠悠天地内，不死会相逢。知



   卷438_32 【李十一舍人松园饮小酎酒得元八侍御诗叙云在台…酬四韵】白居易 

爱酒舍人开小酌，能文御史寄新诗。乱松园里醉相忆， 
古柏厅前忙不知。早夏我当逃暑日，晚衙君是虑囚时。 
唯应清夜无公事，新草亭中好一期。知



   卷438_33 【重到华阳观旧居】白居易 

忆昔初年三十二，当时秋思已难堪。
若为重入华阳院，病鬓愁心四十三。



   卷438_34 【答劝酒】白居易 

莫怪近来都不饮，几回因醉却沾巾。
谁料平生狂酒客，如今变作酒悲人。



   卷438_35 【题王侍御池亭】白居易 

朱门深锁春池满，岸落蔷薇水浸莎。
毕竟林塘谁是主，主人来少客来多。



   卷438_36 【听水部吴员外新诗，因赠绝句】白居易 

朱绂仙郎白雪歌，和人虽少爱人多。
明朝说与诗人道，水部如今不姓何。



   卷438_37 【雨夜忆元九】白居易 

天阴一日便堪愁，何况连宵雨不休。
一种雨中君最苦，偏梁阁道向通州。



   卷438_38 【雨中携元九诗访元八侍御】白居易 

微之诗卷忆同开，假日多应不入台。
好句无人堪共咏，冲泥蹋水就君来。



   卷438_39 【赠杨秘书巨源】白居易 

早闻一箭取辽城，相识虽新有故情。清句三朝谁是敌， 
白须四海半为兄。贫家薙草时时入，瘦马寻花处处行。 
不用更教诗过好，折君官职是声名。知



   卷438_40 【和武相公感韦令公旧池孔雀（同用深字）】白居易 

索莫少颜色，池边无主禽。难收带泥翅，易结著人心。 
顶毳落残碧，尾花销暗金。放归飞不得，云海故巢深。主



   卷438_41 【寄生衣与微之，因题封上】白居易 

浅色縠衫轻似雾，纺花纱袴薄于云。
莫嫌轻薄但知著，犹恐通州热杀君。



   卷438_42 【白牡丹】白居易 

白花冷澹无人爱，亦占芳名道牡丹。
应似东宫白赞善，被人还唤作朝官。



   卷438_43 【梦旧】白居易 

别来老大苦修道，炼得离心成死灰。
平生忆念消磨尽，昨夜因何入梦来。



   卷438_44 【戏题卢秘书新移蔷薇】白居易 

风动翠条腰袅娜，露垂红萼泪阑干。
移他到此须为主，不别花人莫使看。



   卷438_45 【曲江夜归，闻元八见访】白居易 

自入台来见面稀，班中遥得揖容辉。
早知相忆来相访，悔待江头明月归。



   卷438_46 【苦热题恒寂师禅室】白居易 

人人避暑走如狂，独有禅师不出房。
可是禅房无热到，但能心静即身凉。



   卷438_47 【微之到通州日授馆未安见尘壁间有数行字读之…因酬长句】白居易 

十五年前似梦游，曾将诗句结风流。偶助笑歌嘲阿软， 
可知传诵到通州。昔教红袖佳人唱，今遣青衫司马愁。 
惆怅又闻题处所，雨淋江馆破墙头。主



   卷438_48 【得微之到官后书备知通州之事怅然有感因成四章】白居易 

来书子细说通州，州在山根峡岸头。四面千重火云合， 
中心一道瘴江流。虫蛇白昼拦官道，蚊蚋黄昏扑郡楼。 
何罪遣君居此地，天高无处问来由。主

匼匝巅山万仞馀，人家应似甑中居。寅年篱下多逢虎， 
亥日沙头始卖鱼。衣斑梅雨长须熨，米涩畬田不解锄。 
努力安心过三考，已曾愁杀李尚书。斋

人稀地僻医巫少，夏旱秋霖瘴疟多。老去一身须爱惜， 
别来四体得如何。侏儒饱笑东方朔，薏苡谗忧马伏波。 
莫遣沉愁结成病，时时一唱濯缨歌。古

通州海内恓惶地，司马人间冗长官。伤鸟有弦惊不定， 
卧龙无水动应难。剑埋狱底谁深掘，松偃霜中尽冷看。 
举目争能不惆怅，高车大马满长安。知



   卷438_49 【病中答招饮者】白居易 

顾我镜中悲白发，尽君花下醉青春。
不缘眼痛兼身病，可是尊前第二人。



   卷438_50 【燕子楼三首】白居易 

满窗明月满帘霜，被冷灯残拂卧床。
燕子楼中霜月夜，秋来只为一人长。

钿晕罗衫色似烟，几回欲著即潸然。
自从不舞霓裳曲，叠在空箱十一年。

今春有客洛阳回，曾到尚书墓上来。
见说白杨堪作柱，争教红粉不成灰。



   卷438_51 【初贬官过望秦岭（自此后诗江州路上作）】白居易 

草草辞家忧后事，迟迟去国问前途。
望秦岭上回头立，无限秋风吹白须。



   卷438_52 【蓝桥驿见元九诗（诗中云：江陵归时逢春雪）】白居易 

蓝桥春雪君归日，秦岭秋风我去时。
每到驿亭先下马，循墙绕柱觅君诗。



   卷438_53 【韩公堆寄元九】白居易 

韩公堆北涧西头，冷雨凉风拂面秋。
努力南行少惆怅，江州犹似胜通州。



   卷438_54 【发商州】白居易 

商州馆里停三日，待得妻孥相逐行。
若比李三犹自胜，儿啼妇哭不闻声。



   卷438_55 【武关南见元九题山石榴花见寄】白居易 

往来同路不同时，前后相思两不知。
行过关门三四里，榴花不见见君诗。



   卷438_56 【红鹦鹉（商山路逢）】白居易 

安南远进红鹦鹉，色似桃花语似人。
文章辩慧皆如此，笼槛何年出得身。



   卷438_57 【题四皓庙（一作题商山庙）】白居易 

卧逃秦乱起安刘，舒卷如云得自由。
若有精灵应笑我，不成一事谪江州。



   卷438_58 【罢药】白居易 

自学坐禅休服药，从他时复病沉沉。
此身不要全强健，强健多生人我心。



   卷438_59 【白鹭】白居易 

人生四十未全衰，我为愁多白发垂。
何故水边双白鹭，无愁头上亦垂丝。



   卷438_60 【襄阳舟夜】白居易 

下马襄阳郭，移舟汉阴驿。秋风截江起，寒浪连天白。 
本是多愁人，复此风波夕。主



   卷438_61 【江夜舟行】白居易 

烟淡月濛濛，舟行夜色中。江铺满槽水，帆展半樯风。 
叫曙嗷嗷雁，啼秋唧唧虫。只应催北客，早作白须翁。斋



   卷438_62 【红藤杖】白居易 

交亲过浐别，车马到江回。唯有红藤杖，相随万里来。知



   卷438_63 【江上吟元八绝句】白居易 

大江深处月明时，一夜吟君小律诗。
应有水仙潜出听，翻将唱作步虚词。



   卷438_64 【途中感秋】白居易 

节物行摇落，年颜坐变衰。树初黄叶日，人欲白头时。 
乡国程程远，亲朋处处辞。唯残病与老，一步不相离。古



   卷438_65 【登郢州白雪楼】白居易 

白雪楼中一望乡，青山蔟蔟水茫茫。
朝来渡口逢京使，说道烟尘近洛阳。



   卷438_66 【舟夜赠内】白居易 

三声猿后垂乡泪，一叶舟中载病身。
莫凭水窗南北望，月明月暗总愁人。



   卷438_67 【逢旧】白居易 

我梳白发添新恨，君扫青蛾减旧容。
应被傍人怪惆怅，少年离别老相逢。



   卷438_68 【臼口阻风十日】白居易 

洪涛白浪塞江津，处处邅回事事迍。世上方为失途客， 
江头又作阻风人。鱼虾遇雨腥盈鼻，蚊蚋和烟痒满身。 
老大光阴能几日，等闲臼口坐经旬。主



   卷438_69 【浦中夜泊】白居易 

暗上江堤还独立，水风霜气夜棱棱。
回看深浦停舟处，芦荻花中一点灯。



   卷438_70 【卢侍御与崔评事为予于黄鹤楼置宴，宴罢同望】白居易 

江边黄鹤古时楼，劳置华筵待我游。楚思淼茫云水冷， 
商声清脆管弦秋。白花浪溅头陀寺，红叶林笼鹦鹉洲。 
总是平生未行处，醉来堪赏醒堪愁。古



   卷438_71 【舟中读元九诗】白居易 

把君诗卷灯前读，诗尽灯残天未明。
眼痛灭灯犹暗坐，逆风吹浪打船声。



   卷438_72 【舟行阻风，寄李十一舍人】白居易 

扁舟厌泊烟波上，轻策闲寻浦屿间。虎蹋青泥稠似印， 
风吹白浪大于山。且愁江郡何时到，敢望京都几岁还。 
今日料君朝退后，迎寒新酎暖开颜。主



   卷438_73 【雨中题衰柳】白居易 

湿屈青条折，寒飘黄叶多。不知秋雨意，更遣欲如何。古



   卷438_74 【题王处士郊居】白居易 

半依云渚半依山，爱此令人不欲还。负郭田园九八顷， 
向阳茅屋两三间。寒松纵老风标在，野鹤虽饥饮啄闲。 
一卧江村来早晚，著书盈帙鬓毛斑。古



   卷438_75 【岁晚旅望】白居易 

朝来暮去星霜换，阴惨阳舒气序牵。万物秋霜能坏色， 
四时冬日最凋年。烟波半露新沙地，鸟雀群飞欲雪天。 
向晚苍苍南北望，穷阴旅思两无边。古



   卷438_76 【晏坐闲吟】白居易 

昔为京洛声华客，今作江湖潦倒翁。意气销磨群动里， 
形骸变化百年中。霜侵残鬓无多黑，酒伴衰颜只暂红。 
愿学禅门非想定，千愁万念一时空。古



   卷438_77 【题李山人】白居易 

厨无烟火室无妻，篱落萧条屋舍低。
每日将何疗饥渴，井华云粉一刀圭。



   卷438_78 【读庄子】白居易 

去国辞家谪异方，中心自怪少忧伤。
为寻庄子知归处，认得无何是本乡。



   卷438_79 【江楼偶宴赠同座】白居易 

南浦闲行罢，西楼小宴时。望湖凭槛久，待月放杯迟。 
江果尝卢橘，山歌听竹枝。相逢且同乐，何必旧相知。知



   卷438_80 【放言五首】白居易 

朝真暮伪何人辨，古往今来底事无。但爱臧生能诈圣， 
可知宁子解佯愚。草萤有耀终非火，荷露虽团岂是珠。 
不取燔柴兼照乘，可怜光彩亦何殊。知

世途倚伏都无定，尘网牵缠卒未休。祸福回还车转毂， 
荣枯反覆手藏钩。龟灵未免刳肠患，马失应无折足忧。 
不信君看弈棋者，输赢须待局终头。主

赠君一法决狐疑，不用钻龟与祝蓍。试玉要烧三日满， 
辨材须待七年期。周公恐惧流言后，王莽谦恭未篡时。 
向使当初身便死，一生真伪复谁知。斋

谁家第宅成还破，何处亲宾哭复歌。昨日屋头堪炙手， 
今朝门外好张罗。北邙未省留闲地，东海何曾有定波。 
莫笑贱贫夸富贵，共成枯骨两如何。古

泰山不要欺毫末，颜子无心羡老彭。松树千年终是朽， 
槿花一日自为荣。何须恋世常忧死，亦莫嫌身漫厌生。 
生去死来都是幻，幻人哀乐系何情。知



   卷438_81 【岁暮道情二首】白居易 

壮日苦曾惊岁月，长年都不惜光阴。
为学空门平等法，先齐老少死生心。

半故青衫半白头，雪风吹面上江楼。
禅功自见无人觉，合是愁时亦不愁。



   卷438_82 【读李杜诗集，因题卷后】白居易 

翰林江左日，员外剑南时。不得高官职，仍逢苦乱离。 
暮年逋客恨，浮世谪仙悲。吟咏留千古，声名动四夷。 
文场供秀句，乐府待新词。天意君须会，人间要好诗。主



   卷438_83 【强酒】白居易 

若不坐禅销妄想，即须行醉放狂歌。
不然秋月春风夜，争那闲思往事何。



   卷438_84 【独树浦雨夜寄李六郎中】白居易 

忽忆两家同里巷，何曾一处不追随。闲游预算分朝日， 
静语多同待漏时。花下放狂冲黑饮，灯前起坐彻明棋。 
可知风雨孤舟夜，芦苇丛中作此诗。古



   卷438_85 【听崔七妓人筝】白居易 

花脸云鬟坐玉楼，十三弦里一时愁。
凭君向道休弹去，白尽江州司马头。



   卷438_86 【望江州】白居易 

江回望见双华表，知是浔阳西郭门。
犹去孤舟三四里，水烟沙雨欲黄昏。



   卷438_87 【初到江州】白居易 

浔阳欲到思无穷，庾亮楼南湓口东。树木凋疏山雨后， 
人家低湿水烟中。菰蒋喂马行无力，芦荻编房卧有风。 
遥见朱轮来出郭，相迎劳动使君公。古



   卷438_88 【醉后题李、马二妓】白居易 

行摇云髻花钿节，应似霓裳趁管弦。艳动舞裙浑是火， 
愁凝歌黛欲生烟。有风纵道能回雪，无水何由忽吐莲。 
疑是两般心未决，雨中神女月中仙。古



   卷438_89 【卢侍御小妓乞诗，座上留赠】白居易 

郁金香汗裛歌巾，山石榴花染舞裙。好似文君还对酒， 
胜于神女不归云。梦中那及觉时见，宋玉荆王应羡君。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百三十九 
 
   
　 
　

　
 　



   卷439_1 【东南行一百韵寄通州元九侍御澧州李十一舍人…窦七校书】白居易 

南去经三楚，东来过五湖。山头看候馆，水面问征途。 
地远穷江界，天低极海隅。飘零同落叶，浩荡似乘桴。 
渐觉乡原异，深知土产殊。夷音语嘲哳，蛮态笑睢盱。 
水市通闤闠，烟村混舳舻。吏征渔户税，人纳火田租。 
亥日饶虾蟹，寅年足虎貙。成人男作丱，事鬼女为巫。 
楼暗攒倡妇，堤长簇贩夫。夜船论铺赁，春酒断瓶酤。 
见果皆卢橘，闻禽悉鹧鸪。山歌猿独叫，野哭鸟相呼。 
岭徼云成栈，江郊水当郛。月移翘柱鹤，风泛飐樯乌。 
鳌碍潮无信，蛟惊浪不虞。鼍鸣江擂鼓，蜃气海浮图。 
树裂山魈穴，沙含水弩枢。喘牛犁紫芋，羸马放青菰。 
绣面谁家婢，鸦头几岁奴。泥中采菱芡，烧后拾樵苏。 
鼎腻愁烹鳖，盘腥厌脍鲈。钟仪徒恋楚，张翰浪思吴。 
气序凉还热，光阴旦复晡。身方逐萍梗，年欲近桑榆。 
渭北田园废，江西岁月徂。忆归恒惨淡，怀旧忽踟蹰。 
自念咸秦客，尝为邹鲁儒。蕴藏经国术，轻弃度关繻。 
赋力凌鹦鹉，词锋敌辘轳。战文重掉鞅，射策一弯弧。 
崔杜鞭齐下，元韦辔并驱。名声逼扬马，交分过萧朱。 
世务轻摩揣，周行窃觊觎。风云皆会合，雨露各沾濡。 
共遇升平代，偏惭固陋躯。承明连夜直，建礼拂晨趋。 
美服颁王府，珍羞降御厨。议高通白虎，谏切伏青蒲。 
柏殿行陪宴，花楼走看酺。神旗张鸟兽，天籁动笙竽。 
戈剑星芒耀，鱼龙电策驱。定场排越伎，促坐进吴歈。 
缥缈疑仙乐，婵娟胜画图。歌鬟低翠羽，舞汗堕红珠。 
别选闲游伴，潜招小饮徒。一杯愁已破，三醆气弥粗。 
软美仇家酒，幽闲葛氏姝。十千方得斗，二八正当垆。 
论笑杓胡律，谈怜巩嗫嚅。李酣犹短窦，庾醉更蔫迂。 
鞍马呼教住，骰盘喝遣输。长驱波卷白，连掷采成卢。 
筹并频逃席，觥严列置盂。满卮那可灌，颓玉不胜扶。 
入视中枢草，归乘内厩驹。醉曾冲宰相，骄不揖金吾。 
日近恩虽重，云高势却孤。翻身落霄汉，失脚倒泥涂。 
博望移门籍，浔阳佐郡符。时情变寒暑，世利算锱铢。 
即日辞双阙，明朝别九衢。播迁分郡国，次第出京都。 
秦岭驰三驿，商山上二邘。岘阳亭寂寞，夏口路崎岖。 
大道全生棘，中丁尽执殳。江关未撤警，淮寇尚稽诛。 
林对东西寺，山分大小姑。庐峰莲刻削，湓浦带萦纡。 
九派吞青草，孤城覆绿芜。黄昏钟寂寂，清晓角呜呜。 
春色辞门柳，秋声到井梧。残芳悲鶗鴂，暮节感茱萸。 
蕊坼金英菊，花飘雪片芦。波红日斜没，沙白月平铺。 
几见林抽笋，频惊燕引雏。岁华何倏忽，年少不须臾。 
眇默思千古，苍茫想八区。孔穷缘底事，颜夭有何辜。 
龙智犹经醢，龟灵未免刳。穷通应已定，圣哲不能逾。 
况我身谋拙，逢他厄运拘。漂流随大海，锤锻任洪炉。 
险阻尝之矣，栖迟命也夫。沉冥消意气，穷饿耗肌肤。 
防瘴和残药，迎寒补旧襦。书床鸣蟋蟀，琴匣网蜘蛛。 
贫室如悬磬，端忧剧守株。时遭人指点，数被鬼揶揄。 
兀兀都疑梦，昏昏半是愚。女惊朝不起，妻怪夜长吁。 
万里抛朋侣，三年隔友于。自然悲聚散，不是恨荣枯。 
去夏微之疟，今春席八殂。天涯书达否，泉下哭知无。 
谩写诗盈卷，空盛酒满壶。只添新怅望，岂复旧欢娱。 
壮志因愁减，衰容与病俱。相逢应不识，满颔白髭须。知



   卷439_2 【谪居】白居易 

面瘦头斑四十四，远谪江州为郡吏。逢时弃置从不才， 
未老衰羸为何事。火烧寒涧松为烬，霜降春林花委地。 
遭时荣悴一时间，岂是昭昭上天意。知



   卷439_3 【初到江州寄翰林张、李、杜三学士】白居易 

早攀霄汉上天衢，晚落风波委世途。雨露施恩无厚薄， 
蓬蒿随分有荣枯。伤禽侧翅惊弓箭，老妇低颜事舅姑。 
碧落三仙曾识面，年深记得姓名无。知



   卷439_4 【庾楼晓望】白居易 

独凭朱槛立凌晨，山色初明水色新。竹雾晓笼衔岭月， 
蘋风暖送过江春。子城阴处犹残雪，衙鼓声前未有尘。 
三百年来庾楼上，曾经多少望乡人。知



   卷439_5 【宿西林寺】白居易 

木落天晴山翠开，爱山骑马入山来。
心知不及柴桑令，一宿西林便却回。



   卷439_6 【江楼宴别】白居易 

楼中别曲催离酌，灯下红裙间绿袍。缥缈楚风罗绮薄， 
铮鏦越调管弦高。寒流带月澄如镜，夕吹和霜利似刀。 
尊酒未空欢未尽，舞腰歌袖莫辞劳。斋



   卷439_7 【题山石榴花】白居易 

一丛千朵压阑干，翦碎红绡却作团。风袅舞腰香不尽， 
露销妆脸泪新干。蔷薇带刺攀应懒，菡萏生泥玩亦难。 
争及此花檐户下，任人采弄尽人看。斋



   卷439_8 【代春赠】白居易 

山吐晴岚水放光，辛夷花白柳梢黄。
但知莫作江西意，风景何曾异帝乡。



   卷439_9 【答春】白居易 

草烟低重水花明，从道风光似帝京。
其奈山猿江上叫，故乡无此断肠声。



   卷439_10 【樱桃花下叹白发】白居易 

逐处花皆好，随年貌自衰。红樱满眼日，白发半头时。 
倚树无言久，攀条欲放迟。临风两堪叹，如雪复如丝。古



   卷439_11 【惜落花，赠崔二十四】白居易 

漠漠纷纷不奈何，狂风急雨两相和。
晚来怅望君知否，枝上稀疏地上多。



   卷439_12 【移山樱桃】白居易 

亦知官舍非吾宅，且劚山樱满院栽。
上佐近来多五考，少应四度见花开。



   卷439_13 【官舍闲题】白居易 

职散优闲地，身慵老大时。送春唯有酒，销日不过棋。 
禄米獐牙稻，园蔬鸭脚葵。饱餐仍晏起，馀暇弄龟儿。知



   卷439_14 【晚春登大云寺南楼，赠常禅师】白居易 

花尽头新白，登楼意若何。岁时春日少，世界苦人多。 
愁醉非因酒，悲吟不是歌。求师治此病，唯劝读楞伽。主



   卷439_15 【北楼送客归上都】白居易 

凭高眺远一凄凄，却下朱阑即解携。京路人归天直北， 
江楼客散日平西。长津欲度回渡尾，残酒重倾簇马蹄。 
不独别君须强饮，穷愁自要醉如泥。主



   卷439_16 【北亭招客】白居易 

疏散郡丞同野客，幽闲官舍抵山家。春风北户千茎竹， 
晚日东园一树花。小醆吹醅尝冷酒，深炉敲火炙新茶。 
能来尽日观棋否，太守知慵放晚衙。主



   卷439_17 【宿西林寺，早赴东林满上人之会因寄崔二十二员外】白居易 

谪辞魏阙鹓鸾隔，老入庐山麋鹿随。薄暮萧条投寺宿， 
凌晨清净与僧期。双林我起闻钟后，只日君趋入阁时。 
鹏鷃高低分皆定，莫劳心力远相思。主



   卷439_18 【游宝称寺】白居易 

竹寺初晴日，花塘欲晓春。野猿疑弄客，山鸟似呼人。 
酒嫩倾金液，茶新碾玉尘。可怜幽静地，堪寄老慵身。斋



   卷439_19 【早春闻提壶鸟，因题邻家】白居易 

厌听秋猿催下泪，喜闻春鸟劝提壶。谁家红树先花发， 
何处青楼有酒酤。进士粗豪寻静尽，拾遗风采近都无。 
欲期明日东邻醉，变作腾腾一俗夫。斋



   卷439_20 【见紫薇花忆微之】白居易 

一丛暗淡将何比，浅碧笼裙衬紫巾。
除却微之见应爱，人间少有别花人。



   卷439_21 【蔷薇花一丛独死，不知其故，因有是篇】白居易 

柯条未尝损，根蕟不曾移。同类今齐茂，孤芳忽独萎。 
仍怜委地日，正是带花时。碎碧初凋叶，燋红尚恋枝。 
乾坤无厚薄，草木自荣衰。欲问因何事，春风亦不知。知



   卷439_22 【湖亭望水】白居易 

久雨南湖涨，新晴北客过。日沉红有影，风定绿无波。 
岸没闾阎少，滩平船舫多。可怜心赏处，其奈独游何。主



   卷439_23 【闲游】白居易 

外事因慵废，中怀与静期。寻泉上山远，看笋出林迟。 
白石磨樵斧，青竿理钓丝。澄清深浅好，最爱夕阳时。斋



   卷439_24 【忆微之伤仲远（李三仲远去年春丧）】白居易 

幽独辞群久，漂流去国赊。只将琴作伴，唯以酒为家。 
感逝因看水，伤离为见花。李三埋地底，元九谪天涯。 
举眼青云远，回头白日斜。可能胜贾谊，犹自滞长沙。斋



   卷439_25 【过郑处士】白居易 

闻道移居村坞间，竹林多处独开关。
故来不是求他事，暂借南亭一望山。



   卷439_26 【霖雨苦多，江湖暴涨，块然独望，因题北亭】白居易 

自作浔阳客，无如苦雨何。阴昏晴日少，闲闷睡时多。 
湖阔将天合，云低与水和。篱根舟子语，巷口钓人歌。 
雾岛沉黄气，风帆蹙白波。门前车马道，一宿变江河。知



   卷439_27 【春末夏初闲游江郭二首】白居易 

闲出乘轻屐，徐行蹋软沙。观鱼傍湓浦，看竹入杨家。 
林迸穿篱笋，藤飘落水花。雨埋钓舟小，风飏酒旗斜。 
嫩剥青菱角，浓煎白茗芽。淹留不知夕，城树欲栖鸦。知

柳影繁初合，莺声涩渐稀。早梅迎夏结，残絮送春飞。 
西日韶光尽，南风暑气微。展张新小簟，熨帖旧生衣。 
绿蚁杯香嫩，红丝脍缕肥。故园无此味，何必苦思归。主



   卷439_28 【红藤杖（杖出南蛮）】白居易 

南诏红藤杖，西江白首人。时时携步月，处处把寻春。 
劲健孤茎直，疏圆六节匀。火山生处远，泸水洗来新。 
粗细才盈手，高低仅过身。天边望乡客，何日拄归秦。主



   卷439_29 【风雨中寻李十一，因题船上】白居易 

匹马来郊外，扁舟在水滨。可怜冲雨客，来访阻风人。 
小榼酤清醑，行厨煮白鳞。停杯看柳色，各忆故园春。斋



   卷439_30 【题庐山山下汤泉】白居易 

一眼汤泉流向东，浸泥浇草暖无功。
骊山温水因何事，流入金铺玉甃中。



   卷439_31 【寄蕲州簟与元九，因题六韵（时元九鳏居）】白居易 

笛竹出蕲春，霜刀劈翠筠。织成双锁簟，寄与独眠人。 
卷作筒中信，舒为席上珍。滑如铺薤叶，冷似卧龙鳞。 
清润宜乘露，鲜华不受尘。通州炎瘴地，此物最关身。知



   卷439_32 【秋热】白居易 

西江风候接南威，暑气常多秋气微。
犹道江州最凉冷，至今九月著生衣。



   卷439_33 【题元八溪居】白居易 

溪岚漠漠树重重，水槛山窗次第逢。晚叶尚开红踯躅， 
秋芳初结白芙蓉。声来枕上千年鹤，影落杯中五老峰。 
更愧殷勤留客意，鱼鲜饭细酒香浓。斋



   卷439_34 【晚出西郊】白居易 

散吏闲如客，贫州冷似村。早凉湖北岸，残照郭西门。 
懒镊从须白，休治任眼昏。老来何所用，少兴不多言。古



   卷439_35 【阶下莲】白居易 

叶展影翻当砌月，花开香散入帘风。
不如种在天池上，犹胜生于野水中。



   卷439_36 【端居咏怀】白居易 

贾生俟罪心相似，张翰思归事不如。斜日早知惊鵩鸟， 
秋风悔不忆鲈鱼。胸襟曾贮匡时策，怀袖犹残谏猎书。 
从此万缘都摆落，欲携妻子买山居。主



   卷439_37 【夜宿江浦，闻元八改官，因寄此什】白居易 

君游丹陛已三迁，我泛沧浪欲二年。剑珮晓趋双凤阙， 
烟波夜宿一渔船。交亲尽在青云上，乡国遥抛白日边。 
若报生涯应笑杀，结茅栽芋种畬田。主



   卷439_38 【百花亭】白居易 

朱槛在空虚，凉风八月初。山形如岘首，江色似桐庐。 
佛寺乘船入，人家枕水居。高亭仍有月，今夜宿何如。斋



   卷439_39 【江楼早秋】白居易 

南国虽多热，秋来亦不迟。湖光朝霁后，竹气晚凉时。 
楼阁宜佳客，江山入好诗。清风水蘋叶，白露木兰枝。 
欲作云泉计，须营伏腊资。匡庐一步地，官满更何之。斋



   卷439_40 【送客之湖南】白居易 

年年渐见南方物，事事堪伤北客情。山鬼趫跳唯一足， 
峡猿哀怨过三声。帆开青草湖中去，衣湿黄梅雨里行。 
别后双鱼难定寄，近来潮不到湓城。斋



   卷439_41 【百花亭晚望夜归】白居易 

百花亭上晚裴回，云影阴晴掩复开。日色悠扬映山尽， 
雨声萧飒渡江来。鬓毛遇病双如雪，心绪逢秋一似灰。 
向夜欲归愁未了，满湖明月小船回。斋



   卷439_42 【西楼】白居易 

小郡大江边，危楼夕照前。青芜卑湿地，白露泬寥天。 
乡国此时阻，家书何处传。仍闻陈蔡戍，转战已三年。古



   卷439_43 【寻李道士山居，兼呈元明府】白居易 

尽日行还歇，迟迟独上山。攀藤老筋力，照水病容颜。 
陶巷招居住，茅家许往还。饱谙荣辱事，无意恋人间。知



   卷439_44 【四十五】白居易 

行年四十五，两鬓半苍苍。清瘦诗成癖，粗豪酒放狂。 
老来尤委命，安处即为乡。或拟庐山下，来春结草堂。主



   卷439_45 【寄李相公、崔侍郎、钱舍人】白居易 

曾陪鹤驭两三仙，亲侍龙舆四五年。天上欢华春有限， 
世间漂泊海无边。荣枯事过都成梦，忧喜心忘便是禅。 
官满更归何处去，香炉峰在宅门前。主



   卷439_46 【厅前桂】白居易 

天台岭上凌霜树，司马厅前委地丛。
一种不生明月里，山中犹校胜尘中。



   卷439_47 【寻王道士药堂，因有题赠】白居易 

行行觅路缘松峤，步步寻花到杏坛。白石先生小有洞， 
黄芽姹女大还丹。常悲东郭千家冢，欲乞西山五色丸。 
但恐长生须有籍，仙台试为检名看。古



   卷439_48 【秋晚】白居易 

篱菊花稀砌桐落，树阴离离日色薄。单幕疏帘贫寂寞， 
凉风冷露秋萧索。光阴流转忽已晚，颜色凋残不如昨。 
莱妻卧病月明时，不捣寒衣空捣药。古



   卷439_49 【南浦岁暮对酒，送王十五归京】白居易 

腊后冰生覆湓水，夜来云暗失庐山。风飘细雪落如米， 
索索萧萧芦苇间。此地二年留我住，今朝一酌送君还。 
相看渐老无过醉，聚散穷通总是闲。古



   卷439_50 【除夜】白居易 

薄晚支颐坐，中宵枕臂眠。一从身去国，再见日周天。 
老度江南岁，春抛渭北田。浔阳来早晚，明日是三年。知



   卷439_51 【闻李十一出牧澧州，崔二十二出牧果州，因寄绝句】白居易 

平生相见即眉开，静念无如李与崔。
各是天涯为刺史，缘何不觅九江来。



   卷439_52 【元和十二年淮寇未平诏停岁仗愤然有感率尔成章】白居易 

闻停岁仗轸皇情，应为淮西寇未平。不分气从歌里发， 
无明心向酒中生。愚计忽思飞短檄，狂心便欲请长缨。 
从来妄动多如此，自笑何曾得事成。斋



   卷439_53 【庾楼新岁】白居易 

岁时销旅貌，风景触乡愁。牢落江湖意，新年上庾楼。知



   卷439_54 【上香炉峰】白居易 

倚石攀萝歇病身，青筇竹杖白纱巾。
他时画出庐山障，便是香炉峰上人。



   卷439_55 【忆微之】白居易 

与君何日出屯蒙，鱼恋江湖鸟厌笼。分手各抛沧海畔， 
折腰俱老绿衫中。三年隔阔音尘断，两地飘零气味同。 
又被新年劝相忆，柳条黄软欲春风。斋



   卷439_56 【雨夜赠元十八】白居易 

卑湿沙头宅，连阴雨夜天。共听檐溜滴，心事两悠然。 
把酒循环饮，移床曲尺眠。莫言非故旧，相识已三年。古



   卷439_57 【寒食江畔】白居易 

草香沙暖水云晴，风景令人忆帝京。还似往年春气味， 
不宜今日病心情。闻莺树下沈吟立，信马江头取次行。 
忽见紫桐花怅望，下邽明日是清明。古



   卷439_58 【三月三日登庾楼寄庾三十二】白居易 

三日欢游辞曲水，二年愁卧在长沙。
每登高处长相忆，何况兹楼属庾家。



   卷439_59 【闻李六景俭自河东令授唐邓行军司马，以诗贺之】白居易 

谁能淮上静风波，闻道河东应此科。不独文词供奏记， 
定将谈笑解兵戈。泥埋剑戟终难久，水借蛟龙可在多。 
四十著绯军司马，男儿官职未蹉跎。主



   卷439_60 【石榴树（一作石楠树）】白居易 

可怜颜色好阴凉，叶翦红笺花扑霜。伞盖低垂金翡翠， 
熏笼乱搭绣衣裳。春芽细炷千灯焰，夏蕊浓焚百和香。 
见说上林无此树，只教桃柳占年芳。主



   卷439_61 【大林寺桃花】白居易 

人间四月芳菲尽，山寺桃花始盛开。
长恨春归无觅处，不知转入此中来。



   卷439_62 【咏怀】白居易 

自从委顺任浮沈，渐觉年多功用深。面上减除忧喜色， 
胸中消尽是非心。妻儿不问唯耽酒，冠盖皆慵只抱琴。 
长笑灵均不知命，江蓠丛畔苦悲吟。古



   卷439_63 【早发楚城驿】白居易 

雨过尘埃灭，沿江道径平。月乘残夜出，人趁早凉行。 
寂历闲吟动，冥濛暗思生。荷塘翻露气，稻垄泻泉声。 
宿犬闻铃起，栖禽见火惊。曨曨烟树色，十里始天明。古



   卷439_64 【箬岘东池】白居易 

箬岘亭东有小池，早荷新荇绿参差。
中宵把火行人发，惊起双栖白鹭鸶。



   卷439_65 【建昌江】白居易 

建昌江水县门前，立马教人唤渡船。
忽似往年归蔡渡，草风沙雨渭河边。



   卷439_66 【哭从弟】白居易 

伤心一尉便终身，叔母年高新妇贫。
一片绿衫消不得，腰金拖紫是何人。



   卷439_67 【香炉峰下新卜山居，草堂初成，偶题东壁】白居易 

五架三间新草堂，石阶桂柱竹编墙。南檐纳日冬天暖， 
北户迎风夏月凉。洒砌飞泉才有点，拂窗斜竹不成行。 
来春更葺东厢屋，纸阁芦帘著孟光。主



   卷439_68 【重题】白居易 

喜入山林初息影，厌趋朝市久劳生。早年薄有烟霞志， 
岁晚深谙世俗情。已许虎溪云里卧，不争龙尾道前行。 
从兹耳界应清净，免见啾啾毁誉声。主

长松树下小溪头，班鹿胎巾白布裘。药圃茶园为产业， 
野麋林鹤是交游。云生涧户衣裳润，岚隐山厨火烛幽。 
最爱一泉新引得，清泠屈曲绕阶流。斋

日高睡足犹慵起，小阁重衾不怕寒。遗爱寺钟欹枕听， 
香炉峰雪拨帘看。匡庐便是逃名地，司马仍为送老官。 
心泰身宁是归处，故乡何独在长安。古

宦途自此心长别，世事从今口不言。岂止形骸同土木， 
兼将寿夭任乾坤。胸中壮气犹须遣，身外浮荣何足论。 
还有一条遗恨事，高家门馆未酬恩。知



   卷439_69 【山中问月】白居易 

为问长安月，谁教不相离。昔随飞盖处，今照入山时。 
借助秋怀旷，留连夜卧迟。如归旧乡国，似对好亲知。 
松下行为伴，溪头坐有期。千岩将万壑，无处不相随。知



   卷439_70 【正月十五日夜东林寺学禅偶怀蓝田杨主簿因呈智禅师】白居易 

新年三五东林夕，星汉迢迢钟梵迟。花县当君行乐夜， 
松房是我坐禅时。忽看月满还相忆，始叹春来自不知。 
不觉定中微念起，明朝更问雁门师。知



   卷439_71 【临水坐】白居易 

昔为东掖垣中客，今作西方社内人。
手把杨枝临水坐，闲思往事似前身。



   卷439_72 【山居】白居易 

山斋方独往，尘事莫相仍。蓝舆辞鞍马，缁徒换友朋。 
朝餐唯药菜，夜伴只纱灯。除却青衫在，其馀便是僧。古



   卷439_73 【遗爱寺】白居易 

弄日临溪坐，寻花绕寺行。时时闻鸟语，处处是泉声。主



   卷439_74 【山中与元九书，因题书后】白居易 

忆昔封书与君夜，金銮殿后欲明天。今夜封书在何处， 
庐山庵里晚灯前。笼鸟槛猿俱未死，人间相见是何年。斋



   卷439_75 【黄石岩下作】白居易 

久别鹓鸾侣，深随鸟兽群。教他远亲故，何处觅知闻。 
昔日青云意，今移向白云。古



   卷439_76 【戏赠李十三判官】白居易 

垂鞭相送醉醺醺，遥见庐山指似君。
想君初觉从军乐，未爱香炉峰上云。



   卷439_77 【醉中戏赠郑使君（时使君先归，留妓乐重饮）】白居易 

密座移红毯，酡颜照渌杯。双娥留且住，五马任先回。 
醉耳歌催醒，愁眉笑引开。平生少年兴，临老暂重来。斋



   卷439_78 【江亭夕望】白居易 

凭高望远思悠哉，晚上江亭夜未回。日欲没时红浪沸， 
月初生处白烟开。辞枝雪蕊将春去，满镊霜毛送老来。 
争敢三年作归计，心知不及贾生才。斋



   卷439_79 【酬元员外三月三十日慈恩寺相忆见寄】白居易 

怅望慈恩三月尽，紫桐花落鸟关关。诚知曲水春相忆， 
其奈长沙老未还。赤岭猿声催白首，黄茅瘴色换朱颜。 
谁言南国无霜雪，尽在愁人鬓发间。斋



   卷439_80 【偶然二首】白居易 

楚怀邪乱灵均直，放弃合宜何恻恻。汉文明圣贾生贤， 
谪向长沙堪叹息。人事多端何足怪，天文至信犹差忒。 
月离于毕合滂沱，有时不雨何能测。斋

火发城头鱼水里，救火竭池鱼失水。乖龙藏在牛领中， 
雷击龙来牛枉死。人道蓍神龟骨灵，试卜鱼牛那至此。 
六十四卦七十钻，毕竟不能知所以。古



   卷439_81 【中秋月】白居易 

万里清光不可思，添愁益恨绕天涯，谁人陇外久征戍， 
何处庭前新别离。失宠故姬归院夜，没蕃老将上楼时。 
照他几许人肠断，玉兔银蟾远不知。古



   卷439_82 【谢李六郎中寄新蜀茶】白居易 

故情周匝向交亲，新茗分张及病身。红纸一封书后信， 
绿芽十片火前春。汤添勺水煎鱼眼，末下刀圭搅麹尘。 
不寄他人先寄我，应缘我是别茶人。古



   卷439_83 【携诸山客同上香炉峰遇雨而还沾濡狼藉互相笑谑题此解嘲】白居易 

萧洒登山去，龙钟遇雨回。磴危攀薜荔，石滑践莓苔。 
袜污君相谑，鞋穿我自咍。莫欺泥土脚，曾蹋玉阶来。知



   卷439_84 【彭蠡湖晚归】白居易 

彭蠡湖天晚，桃花水气春。鸟飞千白点，日没半红轮。 
何必为迁客，无劳是病身。何来临此望，少有不愁人。主



   卷439_85 【酬赠李炼师见招】白居易 

几年司谏直承明，今日求真礼上清。曾犯龙鳞容不死， 
欲骑鹤背觅长生。刘纲有妇仙同得，伯道无儿累更轻。 
若许移家相近住，便驱鸡犬上层城。主



   卷439_86 【西河雨夜送客】白居易 

云黑雨翛翛，江昏水暗流。有风催解缆，无月伴登楼。 
酒罢无多兴，帆开不少留。唯看一点火，遥认是行舟。斋



   卷439_87 【登西楼忆行简】白居易 

每因楼上西南望，始觉人间道路长。碍日暮山青蔟蔟， 
漫天秋水白茫茫。风波不见三年面，书信难传万里肠。 
早晚东归来下峡，稳乘船舫过瞿唐。斋



   卷439_88 【罗子】白居易 

有女名罗子，生来才两春。我今年已长，日夜二毛新。 
顾念娇啼面，思量老病身。直应头似雪，始得见成人。古



   卷439_89 【读僧灵彻诗】白居易 

东林寺里西廊下，石片镌题数首诗。
言句怪来还校别，看名知是老汤师。



   卷439_90 【听李士良琵琶（人各赋二十八字）】白居易 

声似胡儿弹舌语，愁如塞月恨边云。
闲人暂听犹眉敛，可使和蕃公主闻。



   卷439_91 【昭君怨】白居易 

明妃风貌最娉婷，合在椒房应四星。只得当年备宫掖， 
何曾专夜奉帏屏。见疏从道迷图画，知屈那教配虏庭。 
自是君恩薄如纸，不须一向恨丹青。古



   卷439_92 【闲吟】白居易 

自从苦学空门法，销尽平生种种心。
唯有诗魔降未得，每逢风月一闲吟。



   卷439_93 【戏问山石榴】白居易 

小树山榴近砌栽，半含红萼带花来。
争知司马夫人妒，移到庭前便不开。



   卷439_94 【编集拙诗成一十五卷因题卷末戏赠元九、李二十】白居易 

一篇长恨有风情，十首秦吟近正声。每被老元偷格律， 
苦教短李伏歌行。世间富贵应无分，身后文章合有名。 
莫怪气粗言语大，新排十五卷诗成。古



   卷439_95 【湖上闲望】白居易 

藤花浪拂紫茸条，菰叶风翻绿剪刀。
闲弄水芳生楚思，时时合眼咏离骚。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十 
 
   
　 
　

　
 　



   卷440_1 【江南谪居十韵】白居易 

自哂沉冥客，曾为献纳臣。壮心徒许国，薄命不如人。 
才展凌云翅，俄成失水鳞。葵枯犹向日，蓬断即辞春。 
泽畔长愁地，天边欲老身。萧条残活计，冷落旧交亲。 
草合门无径，烟消甑有尘。忧方知酒圣，贫始觉钱神。 
虎尾难容足，羊肠易覆轮。行藏与通塞，一切任陶钧。斋



   卷440_2 【江楼夜吟元九律诗，成三十韵】白居易 

昨夜江楼上，吟君数十篇。词飘朱槛底，韵堕渌江前。 
清楚音谐律，精微思入玄。收将白雪丽，夺尽碧云妍。 
寸截金为句，双雕玉作联。八风凄间发，五彩烂相宣。 
冰扣声声冷，珠排字字圆。文头交比绣，筋骨软于绵。 
澒涌同波浪，铮鏦过管弦。醴泉流出地，钧乐下从天。 
神鬼闻如泣，鱼龙听似禅。星回疑聚集，月落为留连。 
雁感无鸣者，猿愁亦悄然。交流迁客泪，停住贾人船。 
暗被歌姬乞，潜闻思妇传。斜行题粉壁，短卷写红笺。 
肉味经时忘，头风当日痊。老张知定伏，短李爱应颠。 
道屈才方振，身闲业始专。天教声烜赫，理合命迍邅。 
顾我文章劣，知他气力全。工夫虽共到，巧拙尚相悬。 
各有诗千首，俱抛海一边。白头吟处变，青眼望中穿。 
酬答朝妨食，披寻夜废眠。老偿文债负，宿结字因缘。 
每叹陈夫子，常嗟李谪仙。名高折人爵，思苦减天年。 
不得当时遇，空令后代怜。相悲今若此，湓浦与通川。斋



   卷440_3 【浔阳岁晚，寄元八郎中、庾三十二员外】白居易 

阅水年将暮，烧金道未成。丹砂不肯死，白发自须生。 
病肺惭杯满，衰颜忌镜明。春深旧乡梦，岁晚故交情。 
一别浮云散，双瞻列宿荣。螭头阶下立，龙尾道前行。 
封事频闻奏，除书数见名。虚怀事僚友，平步取公卿。 
漏尽鸡人报，朝回幼女迎。可怜白司马，老大在湓城。知



   卷440_4 【元九以绿丝布白轻褣见寄制成衣服以诗报知】白居易 

绿丝文布素轻褣，珍重京华手自封。贫友远劳君寄附， 
病妻亲为我裁缝。袴花白似秋去薄，衫色青于春草浓。 
欲著却休知不称，折腰无复旧形容。知



   卷440_5 【清明日送韦侍御贬虔州】白居易 

寂寞清明日，萧条司马家。留饧和冷粥，出火煮新茶。 
欲别能无酒，相留亦有花。南迁更何处，此地已天涯。主



   卷440_6 【九江春望】白居易 

淼茫积水非吾土，飘泊浮萍自我身。身外信缘为活计， 
眼前随事觅交亲。炉烟岂异终南色，湓草宁殊渭北春。 
此地何妨便终老，譬如元是九江人。主



   卷440_7 【晚题东林寺双池】白居易 

向晚双池好，初晴百物新。袅枝翻翠羽，溅水跃红鳞。 
萍泛同游子，莲开当丽人。临流一惆怅，还忆曲江春。斋



   卷440_8 【赠内子】白居易 

白发长兴叹，青娥亦伴愁。寒衣补灯下，小女戏床头。 
暗淡屏帏故，凄凉枕席秋。贫中有等级，犹胜嫁黔娄。古



   卷440_9 【送客春游岭南二十韵】白居易 

已讶游何远，仍嗟别太频。离容君蹙促，赠语我殷勤。 
迢递天南面，苍茫海北漘。诃陵国分界，交趾郡为邻。 
蓊郁三光晦，温暾四气匀。阴晴变寒暑，昏晓错星辰。 
瘴地难为老，蛮陬不易驯。土民稀白首，洞主尽黄巾。 
战舰犹惊浪，戎车未息尘。红旗围卉服，紫绶裹文身。 
面苦桄榔裛，浆酸橄榄新。牙樯迎海舶，铜鼓赛江神。 
不冻贪泉暖，无霜毒草春。云烟蟒蛇气，刀剑鳄鱼鳞。 
路足羁栖客，官多谪逐臣。天黄生飓母，雨黑长枫人。 
回使先传语，征轩早返轮。须防杯里蛊，莫爱橐中珍。 
北与南殊俗，身将货孰亲。尝闻君子诫，忧道不忧贫。知



   卷440_10 【自题】白居易 

功名宿昔人多许，宠辱斯须自不知。一旦失恩先左降， 
三年随例未量移。马头觅角生何日，石火敲光住几时。 
前事是身俱若此，空门不去欲何之。知



   卷440_11 【自悲】白居易 

火宅煎熬地，霜松摧折身。因知群动内，易死不过人。斋



   卷440_12 【寻郭道士不遇】白居易 

郡中乞假来相访，洞里朝元去不逢。看院只留双白鹤， 
入门惟见一青松。药炉有火丹应伏，云碓无人水自舂。 
欲问参同契中事，更期何日得从容。斋



   卷440_13 【浔阳春三首（元和十二年作）·春生】白居易 

春生何处暗周游，海角天涯遍始休。先遣和风报消息， 
续教啼鸟说来由。展张草色长河畔，点缀花房小树头。 
若到故园应觅我，为传沦落在江州。斋



   卷440_14 【浔阳春三首·春来】白居易 

春来触地故乡情，忽见风光忆两京。金谷踏花香骑入， 
曲江碾草钿车行。谁家绿酒欢连夜，何处红楼睡失明。 
独有不眠不醉客，经春冷坐古湓城。斋



   卷440_15 【浔阳春三首·春去】白居易 

一从泽畔为迁客，两度江头送暮春。白发更添今日鬓， 
青衫不改去年身。百川未有回流水，一老终无却少人。 
四十六时三月尽，送春争得不殷勤。斋



   卷440_16 【梦微之（十二年八月二十日夜）】白居易 

晨起临风一惆怅，通川湓水断相闻。
不知忆我因何事，昨夜三回梦见君。



   卷440_17 【赠韦炼师】白居易 

浔阳迁客为居士，身似浮云心似灰。上界女仙无嗜欲， 
何因相顾两裴回。共疑过去人间世，曾作谁家夫妇来。主



   卷440_18 【问刘十九】白居易 

绿蚁新醅酒，红泥小火垆。晚来天欲雪，能饮一杯无。古



   卷440_19 【得行简书，闻欲下峡，先以诗寄】白居易 

朝来又得东川信，欲取春初发梓州。书报九江闻暂喜， 
路经三峡想还愁。潇湘瘴雾加餐饭，滟滪惊波稳泊舟。 
欲寄两行迎尔泪，长江不肯向西流。古



   卷440_20 【南湖早春】白居易 

风回云断雨初晴，返照湖边暖复明。乱点碎红山杏发， 
平铺新绿水蘋生。翅低白雁飞仍重，舌涩黄鹂语未成。 
不道江南春不好，年年衰病减心情。古



   卷440_21 【元十八从事南海欲出庐山临别旧居有恋泉声之什…伸别情】白居易 

贤侯辟士礼从容，莫恋泉声问所从。雨露初承黄纸诏， 
烟霞欲别紫霄峰。伤弓未息新惊鸟，得水难留久卧龙。 
我正退藏君变化，一杯可易得相逢。古



   卷440_22 【题韦家泉池】白居易 

泉落青山出白云，萦村绕郭几家分。
自从引作池中水，深浅方圆一任君。



   卷440_23 【醉中对红叶】白居易 

临风杪秋树，对酒长年人。醉貌如霜叶，虽红不是春。古



   卷440_24 【遣怀】白居易 

羲和走驭趁年光，不许人间日月长。遂使四时都似电， 
争教两鬓不成霜。荣销枯去无非命，壮尽衰来亦是常。 
已共身心要约定，穷通生死不惊忙。古



   卷440_25 【点额鱼】白居易 

龙门点额意何如，红尾青鬐却返初。
见说在天行雨苦，为龙未必胜为鱼。



   卷440_26 【闻龟儿咏诗】白居易 

怜渠已解咏诗章，摇膝支颐学二郎。
莫学二郎吟太苦，才年四十鬓如霜。



   卷440_27 【对酒】白居易 

未济卦中休卜命，参同契里莫劳心。
无如饮此销愁物，一饷愁消直万金。



   卷440_28 【东墙夜合树去秋为风雨所摧，今年花时，怅然有感】白居易 

碧荑红缕今何在，风雨飘将去不回。
惆怅去年墙下地，今春唯有荠花开。



   卷440_29 【病起】白居易 

病不出门无限时，今朝强出与谁期。
经年不上江楼醉，劳动春风飏酒旗。



   卷440_30 【梦亡友刘太白同游彰敬寺】白居易 

三千里外卧江州，十五年前哭老刘。
昨夜梦中彰敬寺，死生魂魄暂同游。



   卷440_31 【与果上人殁时题此诀别，兼简二林僧社】白居易 

本结菩提香火社，为嫌烦恼电泡身。
不须惆怅从师去，先请西方作主人。



   卷440_32 【赠写真者】白居易 

子骋丹青日，予当丑老时。无劳役神思，更画病容仪。 
迢递麒麟阁，图功未有期。区区尺素上，焉用写真为。斋



   卷440_33 【刘十九同宿（时淮寇初破）】白居易 

红旗破贼非吾事，黄纸除书无我名。
唯共嵩阳刘处士，围棋赌酒到天明。



   卷440_34 【十二年冬江西温暖，喜元八寄金石棱到，因题此诗】白居易 

今冬腊候不严凝，暖雾温风气上腾。山脚崦中才有雪， 
江流慢处亦无冰。欲将何药防春瘴，只有元家金石棱。主



   卷440_35 【闲意】白居易 

不争荣耀任沉沦，日与时疏共道亲。北省朋僚音信断， 
东林长老往还频。病停夜食闲如社，慵拥朝裘暖似春。 
渐老渐谙闲气味，终身不拟作忙人。主



   卷440_36 【送友人上峡赴东川辟命】白居易 

见说瞿塘峡，斜衔滟滪根。难于寻鸟路，险过上龙门。 
羊角风头急，桃花水色浑。山回若鳌转，舟入似鲸吞。 
岸合愁天断，波跳恐地翻。怜君经此去，为感主人恩。主



   卷440_37 【夜送孟司功】白居易 

浔阳白司马，夜送孟功曹。江暗管弦急，楼明灯火高。 
湖波翻似箭，霜草杀如刀。且莫开征棹，阴风正怒号。斋



   卷440_38 【衰病】白居易 

老辞游冶寻花伴，病别荒狂旧酒徒。
更恐五年三岁后，些些谭笑亦应无。



   卷440_39 【题诗屏风绝句】白居易 

相忆采君诗作障，自书自勘不辞劳。
障成定被人争写，从此南中纸价高。



   卷440_40 【答微之】白居易 

君写我诗盈寺壁，我题君句满屏风。
与君相遇知何处，两叶浮萍大海中。



   卷440_41 【偶宴有怀】白居易 

遇兴寻文客，因欢命酒徒。春游忆亲故，夜会似京都。 
诗思闲仍在，乡愁醉暂无。狂来欲起舞，惭见白髭须。主



   卷440_42 【山中酬江州崔使君见寄】白居易 

眷眄情无恨，优容礼有馀。三年为郡吏，一半许山居。 
酒熟心相待，诗来手自书。庾楼春好醉，明月且回车。斋



   卷440_43 【山枇杷】白居易 

深山老去惜年华，况对东溪野枇杷。火树风来翻绛焰， 
琼枝日出晒红纱。回看桃李都无色，映得芙蓉不是花。 
争奈结根深石底，无因移得到人家。斋



   卷440_44 【闻李尚书拜相，因以长句寄贺微之】白居易 

怜君不久在通川，知已新提造化权。夔契定求才济世， 
张雷应辨气冲天。那知沦落天涯日，正是陶钧海内年。 
肯向泥中抛折剑，不收重铸作龙泉。斋



   卷440_45 【岁暮】白居易 

穷阴急景坐相催，壮齿韶颜去不回。旧病重因年老发， 
新愁多是夜长来。膏明自爇缘多事，雁默先烹为不才。 
祸福细寻无会处，不如且进手中杯。斋



   卷440_46 【雨中赴刘十九二林之期及到寺刘已先去因以四韵寄之】白居易 

云中台殿泥中路，既阻同游懒却还。将谓独愁犹对雨， 
不知多兴已寻山。才应行到千峰里，只校来迟半日间。 
最惜杜鹃花烂漫，春风吹尽不同攀。斋



   卷440_47 【蔷薇正开春酒初熟因招刘十九张大夫崔二十四同饮】白居易 

瓮头竹叶经春熟，阶底蔷薇入夏开。似火浅深红压架， 
如饧气味绿粘台。试将诗句相招去，倘有风情或可来。 
明日早花应更好，心期同醉卯时杯。斋



   卷440_48 【李白墓】白居易 

采石江边李白坟，绕田无限草连云。可怜荒垄穷泉骨， 
曾有惊天动地文。但是诗人多薄命，就中沦落不过君。古



   卷440_49 【对酒】白居易 

漫把参同契，难烧伏火砂。有时成白首，无处问黄芽。 
幻世如泡影，浮生抵眼花。唯将绿醅酒，且替紫河车。知



   卷440_50 【戏答诸少年】白居易 

顾我长年头似雪，饶君壮岁气如云。
朱颜今日虽欺我，白发他时不放君。



   卷440_51 【风雨晚泊】白居易 

苦竹林边芦苇丛，停舟一望思无穷。青苔扑地连春雨， 
白浪掀天尽日风。忽忽百年行欲半，茫茫万事坐成空。 
此生飘荡何时定，一缕鸿毛天地中。斋



   卷440_52 【题崔使君新楼】白居易 

忧人何处可销忧，碧瓮红栏湓水头。
从此浔阳风月夜，崔公楼替庾公楼。



   卷440_53 【山中戏问韦侍御】白居易 

我抱栖云志，君怀济世才。常吟反招隐，那得入山来。斋



   卷440_54 【赠昙禅师（梦中作）】白居易 

五年不入慈恩寺，今日寻师始一来。
欲知火宅焚烧苦，方寸如今化作灰。



   卷440_55 【寄微之】白居易 

帝城行乐日纷纷，天畔穷愁我与君。秦女笑歌春不见， 
巴猿啼哭夜常闻。何处琵琶弦似语，谁家呙堕髻如云。 
人生多少欢娱事，那独千分无一分。知



   卷440_56 【醉吟二首】白居易 

空王百法学未得，姹女丹砂烧即飞。
事事无成身老也，醉乡不去欲何归。

两鬓千茎新似雪，十分一醆欲如泥。
酒狂又引诗魔发，日午悲吟到日西。



   卷440_57 【晓寝】白居易 

转枕重安寝，回头一欠伸。纸窗明觉晓，布被暖知春。 
莫强疏慵性，须安老大身。鸡鸣一觉睡，不博早朝人。斋



   卷440_58 【答元八郎中、杨十二博士】白居易 

身觉浮云无所著，心同止水有何情。但知潇洒疏朝市， 
不要崎岖隐姓名。尽日观鱼临涧坐，有时随鹿上山行。 
谁能抛得人间事，来共腾腾过此生。斋



   卷440_59 【湖亭与行简宿】白居易 

浔阳少有风情客，招宿湖亭尽却回。
水槛虚凉风月好，夜深谁共阿怜来。



   卷440_60 【八月十五日夜湓亭望月】白居易 

昔年八月十五夜，曲江池畔杏园边。今年八月十五夜， 
湓浦沙头水馆前。西北望乡何处是，东南见月几回圆。 
临风一叹无人会，今夜清光似往年。知



   卷440_61 【赠江客】白居易 

江柳影寒新雨地，塞鸿声急欲霜天。
愁君独向沙头宿，水绕芦花月满船。



   卷440_62 【残暑招客】白居易 

云截山腰断，风驱雨脚回。早阴江上散，残热日中来。 
却取生衣著，重拈竹簟开。谁能淘晚热，闲饮两三杯。古



   卷440_63 【浔阳秋怀，赠许明府】白居易 

霜红二林叶，风白九江波。暝色投烟鸟，秋声带雨荷。 
马闲无处出，门冷少人过。卤莽还乡梦，依稀望阙歌。 
共思除醉外，无计奈愁何。试问陶家酒，新篘得几多。古



   卷440_64 【九日醉吟】白居易 

有恨头还白，无情菊自黄。一为州司马，三见岁重阳。 
剑匣尘埃满，笼禽日月长。身从渔父笑，门任雀罗张。 
问疾因留客，听吟偶置觞。叹时论倚伏，怀旧数存亡。 
奈老应无计，治愁或有方。无过学王绩，唯以醉为乡。斋



   卷440_65 【问韦山人山甫】白居易 

身名身事两蹉跎，试就先生问若何。
从此神仙学得否，白须虽有未为多。



   卷440_66 【送萧炼师步虚词十首，卷后以二绝继之】白居易 

欲上瀛州临别时，赠君十首步虚词。
天仙若爱应相问，可道江州司马诗。

花纸瑶缄松墨字，把将天上共谁开。
试呈王母如堪唱，发遣双成更取来。



   卷440_67 【赠李兵马使】白居易 

身得贰师馀气概，家藏都尉旧诗章。
江南别有楼船将，燕颔虬须不姓杨。



   卷440_68 【题遗爱寺前溪松】白居易 

偃亚长松树，侵临小石溪。静将流水对，高共远峰齐。 
翠盖烟笼密，花幢雪压低。与僧清影坐，借鹤稳枝栖。 
笔写形难似，琴偷韵易迷。暑天风槭槭，晴夜露凄凄。 
独契依为舍，闲行绕作蹊。栋梁君莫采，留著伴幽栖。斋



   卷440_69 【庐山草堂夜雨独宿寄牛二、李七、庾三十二员外】白居易 

丹霄携手三君子，白发垂头一病翁。兰省花时锦帐下， 
庐山雨夜草庵中。终身胶漆心应在，半路云泥迹不同。 
唯有无生三昧观，荣枯一照两成空。斋



   卷440_70 【闻杨十二新拜省郎，遥以诗贺】白居易 

文昌新入有光辉，紫界宫墙白粉闱。晓日鸡人传漏箭， 
春风侍女护朝衣。雪飘歌句高难和，鹤拂烟霄老惯飞。 
官职声名俱入手，近来诗客似君稀。斋



   卷440_71 【三月三日怀微之】白居易 

良时光景长虚掷，壮岁风情已暗销。
忽忆同为校书日，每年同醉是今朝。



   卷440_72 【赠韦八】白居易 

辞君岁久见君初，白发惊嗟两有馀。容鬓别来今至此， 
心情料取合何如。曾同曲水花亭醉，亦共华阳竹院居。 
岂料天南相见夜，哀猿瘴雾宿匡庐。知



   卷440_73 【春江闲步，赠张山人】白居易 

江景又妍和，牵愁发浩歌。晴沙金屑色，春水麹尘波。 
红簇交枝杏，青含卷叶荷。藉莎怜软暖，憩树爱婆娑。 
书信朝贤断，知音野老多。相逢不闲语，争奈日长何。知



   卷440_74 【春听琵琶，兼简长孙司户】白居易 

四弦不似琵琶声，乱写真珠细撼铃。指底商风悲飒飒， 
舌头胡语苦醒醒。如言都尉思京国，似诉明妃厌虏庭。 
迁客共君想劝谏，春肠易断不须听。知



   卷440_75 【吴宫辞】白居易 

一入吴王殿，无人睹翠娥。楼高时见舞，宫静夜闻歌。 
半露胸如雪，斜回脸似波。妍媸各有分，谁敢妒恩多。主



   卷440_76 【送韦侍御量移金州司马（时予官独未出）】白居易 

春欢雨露同沾泽，冬叹风霜独满衣。留滞多时如我少， 
迁移好处似君稀。卧龙云到须先起，蛰燕雷惊尚未飞。 
莫恨东西沟水别，沧溟长短拟同归。主



   卷440_77 【自到浔阳生三女子，因诠真理，用遣妄怀】白居易 

宦途本自安身拙，世累由来向老多。远谪四年徒已矣， 
晚生三女拟如何。预愁嫁娶真成患，细念因缘尽是魔。 
赖学空王治苦法，须抛烦恼入头陀。主



   卷440_78 【江西裴常侍以优礼见待又蒙赠诗辄叙鄙诚用伸感谢】白居易 

一从簪笏事金貂，每借温颜放折腰。长觉身轻离泥滓， 
忽惊手重捧琼瑶。马因回顾虽增价，桐遇知音已半焦。 
他日秉钧如见念，壮心直气未全销。主



   卷440_79 【自江州司马授忠州刺史，仰荷圣泽，聊书鄙诚】白居易 

炎瘴抛身远，泥涂索脚难。网初鳞拨剌，笼久翅摧残。 
雷电颁时令，阳和变岁寒。遗簪承旧念，剖竹授新官。 
乡觉前程近，心随外事宽。生还应有分，西笑问长安。主



   卷440_80 【除忠州，寄谢崔相公】白居易 

提拔出泥知力竭，吹嘘生翅见情深。剑锋缺折难冲斗， 
桐尾烧焦岂望琴。感旧两行年老泪，酬恩一寸岁寒心。 
忠州好恶何须问，鸟得辞笼不择林。主



   卷440_81 【初除官蒙裴常侍赠鹘衔瑞草绯袍鱼袋因谢惠贶兼抒离情】白居易 

新授铜符未著绯，因君装束始光辉。惠深范叔绨袍赠， 
荣过苏秦佩印归。鱼缀白金随步跃，鹘衔红绶绕身飞。 
明朝恋别朱门泪，不敢多垂恐污衣。主



   卷440_82 【洪州逢熊孺登】白居易 

靖安院里辛夷下，醉笑狂吟气最粗。
莫问别来多少苦，低头看取白髭须。



   卷440_83 【初著刺史绯，答友人见赠】白居易 

故人安慰善为辞，五十专城道未迟。徒使花袍红似火， 
其如蓬鬓白成丝。且贪薄俸君应惜，不称衰容我自知。 
银印可怜将底用，只堪归舍吓妻儿。古



   卷440_84 【又答贺客】白居易 

银章暂假为专城，贺客来多懒起迎。
似挂绯衫衣架上，朽株枯竹有何荣。



   卷440_85 【别草堂三绝句】白居易 

正听山鸟向阳眠，黄纸除书落枕前。
为感君恩须暂起，炉峰不拟住多年。

久眠褐被为居士，忽挂绯袍作使君。
身出草堂心不出，庐山未要勒移文。

三间茅舍向山开，一带山泉绕舍回。
山色泉声莫惆怅，三年官满却归来。



   卷440_86 【钟陵饯送】白居易 

翠幕红筵高在云，歌钟一曲万家闻。
路人指点滕王阁，看送忠州白使君。



   卷440_87 【浔阳宴别（此后忠州路上作）】白居易 

鞍马军城外，笙歌祖帐前。乘潮发湓口，带雪别庐山。 
暮景牵行色，春寒散醉颜。共嗟炎瘴地，尽室得生还。知



   卷440_88 【戏赠户部李巡官】白居易 

好去民曹李判官，少贪公事且谋欢。
男儿未死争能料，莫作忠州刺史看。



   卷440_89 【行次夏口，先寄李大夫】白居易 

连山断处大江流，红旆逶迤镇上游。幕下翱翔秦御史， 
军前奔走汉诸侯。曾陪剑履升鸾殿，欲谒旌幢入鹤楼。 
假著绯袍君莫笑，恩深始得向忠州。斋



   卷440_90 【重赠李大夫】白居易 

早接清班登玉陛，同承别诏直金銮。凤巢阁上容身稳， 
鹤锁笼中展翅难。流落多年应是命，量移远郡未成官。 
惭君独不欺憔悴，犹作银台旧眼看。斋



   卷440_91 【对镜吟】白居易 

闲看明镜坐清晨，多病姿容半老身。谁论情性乖时事， 
自想形骸非贵人。三殿失恩宜放弃，九宫推命合漂沦。 
如今所得须甘分，腰佩银龟朱两轮。斋



   卷440_92 【江州赴忠州，至江陵已来，舟中示舍弟五十韵】白居易 

昔作咸秦客，常思江海行。今来仍尽室，此去又专城。 
典午犹为幸，分忧固是荣。簈星州乘送，艛艓驿船迎。 
共载皆妻子，同游即弟兄。宁辞浪迹远，且贵赏心并。 
云展帆高挂，飙驰棹迅征。溯流从汉浦，循路转荆衡。 
山逐时移色，江随地改名。风光近东早，水木向南清。 
夏口烟孤起，湘川雨半晴。日煎红浪沸，月射白砂明。 
北渚寒留雁，南枝暖待莺。骈朱桃露萼，点翠柳含萌。 
亥市鱼盐聚，神林鼓笛鸣。壶浆椒叶气，歌曲竹枝声。 
系缆怜沙静，垂纶爱岸平。水餐红粒稻，野茹紫花菁。 
瓯泛茶如乳，台粘酒似饧。脍长抽锦缕，藕脆削琼英。 
容易来千里，斯须进一程。未曾劳气力，渐觉有心情。 
卧稳添春睡，行迟带酒酲。忽愁牵世网，便欲濯尘缨。 
早接文场战，曾争翰苑盟。掉头称俊造，翘足取公卿。 
且昧随时义，徒输报国诚。众排恩易失，偏压势先倾。 
虎尾忧危切，鸿毛性命轻。烛蛾谁救活，蚕茧自缠萦。 
敛手辞双阙，回眸望两京。长沙抛贾谊，漳浦卧刘桢。 
鶗鴂鸣还歇，蟾蜍破又盈。年光同激箭，乡思极摇旌。 
潦倒亲知笑，衰羸旧识惊。乌头因感白，鱼尾为劳赪。 
剑学将何用，丹烧竟不成。孤舟萍一叶，双鬓雪千茎。 
老见人情尽，闲思物理精。如汤探冷热，似博斗输赢。 
险路应须避，迷途莫共争。此心知止足，何物要经营。 
玉向泥中洁，松经雪后贞。无妨隐朝市，不必谢寰瀛。 
但在前非悟，期无后患婴。多知非景福，少语是元亨。 
晦即全身药，明为伐性兵。昏昏随世俗，蠢蠢学黎甿。 
鸟以能言cm，龟缘入梦烹。知之一何晚，犹足保馀生。知



   卷440_93 【题岳阳楼】白居易 

岳阳城下水漫漫，独上危楼倚曲栏。春岸绿时连梦泽， 
夕波红处近长安。猿攀树立啼何苦，雁点湖飞渡亦难。 
此地唯堪画图障，华堂张与贵人看。知



   卷440_94 【入峡次巴东】白居易 

不知远郡何时到，犹喜全家此去同。万里王程三峡外， 
百年生计一舟中。巫山暮足沾花雨，陇水春多逆浪风。 
两片红旌数声鼓，使君艛艓上巴东。知



   卷440_95 【十年三月三十日别微之于沣上十四年…为他年会话张本也】白居易 

沣水店头春尽日，送君上马谪通川。夷陵峡口明月夜， 
此处逢君是偶然。一别五年方见面，相携三宿未回船。 
坐从日暮唯长叹，语到天明竟未眠。齿发蹉跎将五十， 
关河迢递过三千。生涯共寄沧江上，乡国俱抛白日边。 
往事渺茫都似梦，旧游流落半归泉。醉悲洒泪春杯里， 
吟苦支颐晓烛前。莫问龙钟恶官职，且听清脆好文篇。 
别来只是成诗癖，老去何曾更酒颠。各限王程须去住， 
重开离宴贵留连。黄牛渡北移征棹，白狗崖东卷别筵。 
神女台云闲缭绕，使君滩水急潺湲，风凄暝色愁杨柳， 
月吊宵声哭杜鹃。万丈赤幢潭底日，一条白练峡中天。 
君还秦地辞炎徼，我向忠州入瘴烟。未死会应相见在， 
又知何地复何年。古



   卷440_96 【题峡中石上】白居易 

巫女庙花红似粉，昭君村柳翠于眉。
诚知老去风情少，见此争无一句诗。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十一 
 
   
　 
　

　
 　



   卷441_1 【夜入瞿唐峡】白居易 

瞿唐天下险，夜上信难哉。岸似双屏合，天如匹帛开。 
逆风惊浪起，拔zB暗船来。欲识愁多少，高于滟滪堆。主


   卷441_15 【初到忠州赠李六（一作李大夫）】白居易 

好在天涯李使君，江头相见日黄昏。吏人生梗都如鹿， 
市井疏芜只抵村。一只兰船当驿路，百层石磴上州门。 
更无平地堪行处，虚受朱轮五马恩。主



   卷441_16 【郡斋暇日忆庐山草堂兼寄二林僧社三十韵多叙…出处之意】白居易 

谏诤知无补，迁移分所当。不堪匡圣主，只合事空王。 
龙象投新社，鹓鸾失故行。沉吟辞北阙，诱引向西方。 
便住双林寺，仍开一草堂。平治行道路，安置坐禅床。 
手版支为枕，头巾阁在墙。先生乌几舄，居士白衣裳。 
竟岁何曾闷，终身不拟忙。灭除残梦想，换尽旧心肠。 
世界多烦恼，形神久损伤。正从风鼓浪，转作日销霜。 
吾道寻知止，君恩偶未忘。忽蒙颁凤诏，兼谢剖鱼章。 
莲静方依水，葵枯重仰阳。三车犹夕会，五马已晨装。 
去似寻前世，来如别故乡。眉低出鹫岭，脚重下蛇冈。 
渐望庐山远，弥愁峡路长。香炉峰隐隐，巴字水茫茫。 
瓢挂留庭树，经收在屋梁。春抛红药圃，夏忆白莲塘。 
唯拟捐尘事，将何答宠光。有期追永远，无政继龚黄。 
南国秋犹热，西斋夜暂凉。闲吟四句偈，静对一炉香。 
身老同丘井，心空是道场。觅僧为去伴，留俸作归粮。 
为报山中侣，凭看竹下房。会应归去在，松菊莫教荒。主



   卷441_17 【赠康叟】白居易 

八十秦翁老不归，南宾太守乞寒衣。
再三怜汝非他意，天宝遗民见渐稀。



   卷441_18 【鹦鹉】白居易 

竟日语还默，中宵栖复惊。身囚缘彩翠，心苦为分明。 
暮起归巢思，春多忆侣声。谁能拆笼破，从放快飞鸣。知



   卷441_19 【京使回，累得南省诸公书因以长句诗寄谢萧五刘二…员外】白居易 

雪压泥埋未死身，每劳存问愧交亲。浮萍飘泊三千里， 
列宿参差十五人。禁月落时君待漏，畬烟深处我行春。 
瘴乡得老犹为幸，岂敢伤嗟白发新。知



   卷441_20 【东城春意】白居易 

风软云不动，郡城东北隅。晚来春澹澹，天气似京都。 
弦管随宜有，杯觞不道无。其如亲故远，无可共欢娱。主



   卷441_21 【木莲树生巴峡山谷间巴民亦呼为黄心树大者…题三绝句云】白居易 

如折芙蓉栽旱地，似抛芍药挂高枝。
云埋水隔无人识，唯有南宾太守知。

红似燕支腻如粉，伤心好物不须臾。
山中风起无时节，明日重来得在无。

已愁花落荒岩底，复恨根生乱石间。
几度欲移移不得，天教抛掷在深山。



   卷441_22 【种桃杏】白居易 

无论海角与天涯，大抵心安即是家。路远谁能念乡曲， 
年深兼欲忘京华。忠州且作三年计，种杏栽桃拟待花。斋



   卷441_23 【新秋】白居易 

二毛生镜日，一叶落庭时。老去争由我，愁来欲泥谁。 
空销闲岁月，不见旧亲知。唯弄扶床女，时时强展眉。古



   卷441_24 【龙昌寺荷池】白居易 

冷碧新秋水，残红半破莲。从来寥落意，不似此池边。主



   卷441_25 【听竹枝赠李侍御】白居易 

巴童巫女竹枝歌，懊恼何人怨咽多。
暂听遣君犹怅望，长闻教我复如何。



   卷441_26 【寄胡饼与杨万州】白居易 

胡麻饼样学京都，面脆油香新出炉。
寄与饥馋杨大使，尝看得似辅兴无。



   卷441_27 【感樱桃花，因招饮客】白居易 

樱桃昨夜开如雪，鬓发今年白似霜。渐觉花前成老丑， 
何曾酒后更颠狂。谁能闻此来相劝，共泥春风醉一场。斋



   卷441_28 【东亭闲望】白居易 

东亭尽日坐，谁伴寂寥身。绿桂为佳客，红蕉当美人。 
笑言虽不接，情状似相亲。不作悠悠想，如何度晚春。古



   卷441_29 【画木莲花图寄元郎中】白居易 

花房腻似红莲朵，艳色鲜如紫牡丹。
唯有诗人能解爱，丹青写出与君看。



   卷441_30 【和李澧州题韦开州经藏诗】白居易 

既悟莲花藏，须遗贝叶书。菩提无处所，文字本空虚。 
观指非知月，忘筌是得鱼。闻君登彼岸，舍筏复何如。斋



   卷441_31 【九日题涂溪】白居易 

蕃草席铺枫叶岸，竹枝歌送菊花杯。
明年尚作南宾守，或可重阳更一来。



   卷441_32 【即事寄微之】白居易 

畬田涩米不耕锄，旱地荒园少菜蔬。想念土风今若此， 
料看生计合何如。衣缝纰颣黄丝绢，饭下腥咸白小鱼。 
饱暖饥寒何足道，此身长短是空虚。知



   卷441_33 【题郡中荔枝诗十八韵，兼寄万州杨八使君】白居易 

奇果标南土，芳林对北堂。素华春漠漠，丹实夏煌煌。 
叶捧低垂户，枝擎重压墙。始因风弄色，渐与日争光。 
夕讶条悬火，朝惊树点妆。深于红踯躅，大校白槟榔。 
星缀连心朵，珠排耀眼房。紫罗裁衬壳，白玉裹填瓤。 
早岁曾闻说，今朝始摘尝。嚼疑天上味，嗅异世间香。 
润胜莲生水，鲜逾橘得霜。燕支掌中颗，甘露舌头浆。 
物少尤珍重，天高苦渺茫。已教生暑月，又使阻遐方。 
粹液灵难驻，妍姿嫩易伤。近南光景热，向北道途长。 
不得充王赋，无由寄帝乡。唯君堪掷赠，面白似潘郎。斋



   卷441_34 【留北客】白居易 

峡外相逢远，樽前一会难。即须分手别，且强展眉欢。 
楚袖萧条舞，巴弦趣数弹。笙歌随分有，莫作帝乡看。古



   卷441_35 【重寄荔枝与杨使君，时闻杨使君欲种植故有落句之戏】白居易 

摘来正带凌晨露，寄去须凭下水船。映我绯衫浑不见， 
对公银印最相鲜。香连翠叶真堪画，红透青笼实可怜。 
闻道万州方欲种，愁君得吃是何年。古



   卷441_36 【和万州杨使君四绝句·竞渡】白居易 

竞渡相传为汨罗，不能止遏意无他。
自经放逐来憔悴，能校灵均死几多。



   卷441_37 【和万州杨使君四绝句·江边草】白居易 

闻君泽畔伤春草，忆在天门街里时。
漠漠凄凄愁满眼，就中惆怅是江蓠。



   卷441_38 【和万州杨使君四绝句·嘉庆李】白居易 

东都绿李万州栽，君手封题我手开。
把得欲尝先怅望，与渠同别故乡来。



   卷441_39 【和万州杨使君四绝句·白槿花】白居易 

秋蕣晚英无艳色，何因栽种在人家。
使君自别罗敷面，争解回头爱白花。



   卷441_40 【和行简望郡南山】白居易 

反照前山云树明，从君苦道似华清。
试听肠断巴猿叫，早晚骊山有此声。



   卷441_41 【种荔枝】白居易 

红颗珍珠诚可爱，白须太守亦何痴。
十年结子知谁在，自向庭中种荔枝。



   卷441_42 【阴雨】白居易 

岚雾今朝重，江山此地深。滩声秋更急，峡气晓多阴。 
望阙云遮眼，思乡雨滴心。将何慰幽独，赖此北窗琴。知



   卷441_43 【送客归京】白居易 

水陆四千里，何时归到秦。舟辞三峡雨，马入九衢尘。 
有酒留行客，无书寄贵人。唯凭远传语，好在曲江春。主



   卷441_44 【送萧处士游黔南】白居易 

能文好饮老萧郎，身似浮云鬓似霜。生计抛来诗是业， 
家园忘却酒为乡。江从巴峡初成字，猿过巫阳始断肠。 
不醉黔中争去得，磨围山月正苍苍。主



   卷441_45 【东楼醉】白居易 

天涯深峡无人地，岁暮穷阴欲夜天。
不向东楼时一醉，如何拟过二三年。



   卷441_46 【寄微之（时微之为虢州司马）】白居易 

高天默默物茫茫，各有来由致损伤。鹦为能言长剪翅， 
龟缘难死久支床。莫嫌冷落抛闲地，犹胜炎蒸卧瘴乡。 
外物竟关身底事，谩排门戟系腰章。古



   卷441_47 【东楼招客夜饮】白居易 

莫辞数数醉东楼，除醉无因破得愁。
唯有绿樽红烛下，暂时不似在忠州。



   卷441_48 【醉后戏题】白居易 

自知清冷似冬凌，每被人呼作律僧。
今夜酒醺罗绮暖，被君融尽玉壶冰。



   卷441_49 【冬至夜】白居易 

老去襟怀常濩落，病来须鬓转苍浪。心灰不及炉中火， 
鬓雪多于砌下霜。三峡南宾城最远，一年冬至夜偏长。 
今宵始觉房栊冷，坐索寒衣托孟光。古



   卷441_50 【竹枝词四首】白居易 

瞿唐峡口水烟低，白帝城头月向西。
唱到竹枝声咽处，寒猿暗鸟一时啼。

竹枝苦怨怨何人，夜静山空歇又闻。
蛮儿巴女齐声唱，愁杀江楼病使君。

巴东船舫上巴西，波面风生雨脚齐。
水蓼冷花红簇簇，江蓠湿叶碧凄凄。

江畔谁人唱竹枝，前声断咽后声迟。
怪来调苦缘词苦，多是通州司马诗。



   卷441_51 【酬严中丞晚眺黔江见寄】白居易 

江水三回曲，愁人两地情。磨围山下色，明月峡中声。 
晚后连天碧，秋来彻底清。临流有新恨，照见白须生。古



   卷441_52 【寄题杨万州四望楼】白居易 

江上新楼名四望，东西南北水茫茫。
无由得与君携手，同凭栏干一望乡。



   卷441_53 【答杨使君登楼见忆】白居易 

忠万楼中南北望，南州烟水北州云。
两州何事偏相忆，各是笼禽作使君。



   卷441_54 【除夜】白居易 

岁暮纷多思，天涯渺未归。老添新甲子，病减旧容辉。 
乡国仍留念，功名已息机。明朝四十九，应转悟前非。知



   卷441_55 【闻雷】白居易 

瘴地风霜早，温天气候催。穷冬不见雪，正月已闻雷。 
震蛰虫蛇出，惊枯草木开。空馀客方寸，依旧似寒灰。主



   卷441_56 【春至】白居易 

若为南国春还至，争向东楼日又长。白片落梅浮涧水， 
黄梢新柳出城墙。闲拈蕉叶题诗咏，闷取藤枝引酒尝。 
乐事渐无身渐老，从今始拟负风光。主



   卷441_57 【感春】白居易 

巫峡中心郡，巴城四面春。草青临水地，头白见花人。 
忧喜皆心火，荣枯是眼尘。除非一杯酒，何物更关身。斋



   卷441_58 【春江】白居易 

炎凉昏晓苦推迁，不觉忠州已二年。闭阁只听朝暮鼓， 
上楼空望往来船。莺声诱引来花下，草色句留坐水边。 
唯有春江看未厌，萦砂绕石渌潺湲。斋



   卷441_59 【题东楼前李使君所种樱桃花】白居易 

身入青云无见日，手栽红树又逢春。
唯留花向楼前著，故故抛愁与后人。



   卷441_60 【巴水】白居易 

城下巴江水，春来似麹尘。软沙如渭曲，斜岸忆天津。 
影蘸新黄柳，香浮小白蘋。临流搔首坐，惆怅为何人。主



   卷441_61 【野行】白居易 

草润衫襟重，沙干屐齿轻。仰头听鸟立，信脚望花行。 
暇日无公事，衰年有道情。浮生短于梦，梦里莫营营。斋



   卷441_62 【送高侍御使回，因寄杨八】白居易 

明月峡边逢制使，黄茅岸上是忠州。
到城莫说忠州恶，无益虚教杨八愁。



   卷441_63 【奉酬李相公见示绝句（时初闻国丧）】白居易 

碧油幢下捧新诗，荣贱虽殊共一悲。
涕泪满襟君莫怪，甘泉侍从最多时。



   卷441_64 【喜山石榴花开（去年自庐山移来）】白居易 

忠州州里今日花，庐山山头去时树。已怜根损斩新栽， 
还喜花开依旧数。赤玉何人少琴轸，红缬谁家合罗袴。 
但知烂熳恣情开，莫怕南宾桃李妒。斋



   卷441_65 【戏赠萧处士、清禅师】白居易 

三杯嵬峨忘机客，百衲头陀任运僧。
又有放慵巴郡守，不营一事共腾腾。



   卷441_66 【钱虢州以三堂绝句见寄，因以本韵和之】白居易 

同事空王岁月深，相思远寄定中吟。
遥知清净中和化，只用金刚三昧心。



   卷441_67 【三月三日】白居易 

暮春风景初三日，流世光阴半百年。
欲作闲游无好伴，半江惆怅却回船。



   卷441_68 【寒食夜】白居易 

四十九年身老日，一百五夜月明天。
抱膝思量何事在，痴男騃女唤秋千。



   卷441_69 【代州民问】白居易 

龙昌寺底开山路，巴子台前种柳林。
官职家乡都忘却，谁人会得使君心。



   卷441_70 【答州民】白居易 

宦情斗擞随尘去，乡思销磨逐日无。
唯拟腾腾作闲事，遮渠不道使君愚。



   卷441_71 【荔枝楼对酒】白居易 

荔枝新熟鸡冠色，烧酒初开琥珀香。
欲摘一枝倾一醆，西楼无客共谁尝。



   卷441_72 【房家夜宴喜雪，戏赠主人】白居易 

风头向夜利如刀，赖此温炉软锦袍。桑落气薰珠翠暖， 
柘枝声引管弦高。酒钩送醆推莲子，烛泪粘盘垒蒲萄。 
不醉遣侬争散得，门前雪片似鹅毛。知



   卷441_73 【醉后赠人】白居易 

香球趁拍回环匼，花醆抛巡取次飞。
自入春来未同醉，那能夜去独先归。



   卷441_74 【初除尚书郎，脱刺史绯】白居易 

亲宾相贺问何如，服色恩光尽反初。头白喜抛黄草峡， 
眼明惊拆紫泥书。便留朱绂还铃阁，却著青袍侍玉除。 
无奈娇痴三岁女，绕腰啼哭觅金鱼。斋



   卷441_75 【留题开元寺上方】白居易 

东寺台阁好，上方风景清。数来犹未厌，长别岂无情。 
恋水多临坐，辞花剩绕行。最怜新岸柳，手种未全成。古



   卷441_76 【别种东坡花树两绝】白居易 

三年留滞在江城，草树禽鱼尽有情。
何处殷勤重回首，东坡桃李种新成。

花林好住莫憔悴，春至但知依旧春。
楼上明年新太守，不妨还是爱花人。



   卷441_77 【别桥上竹】白居易 

穿桥迸竹不依行，恐碍行人被损伤。
我去自惭遗爱少，不教君得似甘棠。



   卷441_78 【发白狗峡，次黄牛峡登高寺，却望忠州】白居易 

白狗次黄牛，滩如竹节稠。路穿天地险，人续古今愁。 
忽见千花塔，因停一叶舟。畏途常迫促，静境暂淹留。 
巴曲春全尽，巫阳雨半收。北归虽引领，南望亦回头。 
昔去悲殊俗，今来念旧游。别僧山北寺，抛竹水西楼。 
郡树花如雪，军厨酒似油。时时大开口，自笑忆忠州。知



   卷441_79 【棣华驿见杨八题梦兄弟诗】白居易 

遥闻旅宿梦兄弟，应为邮亭名棣华。
名作棣华来早晚，自题诗后属杨家。



   卷441_80 【商山路有感】白居易 

万里路长在，六年身始归。所经多旧馆，大半主人非。知



   卷441_81 【商山路驿桐树，昔与微之前后题名处】白居易 

与君前后多迁谪，五度经过此路隅。
笑问中庭老桐树，这回归去免来无。



   卷441_82 【恻恻吟】白居易 

恻恻复恻恻，逐臣返乡国。前事难重论，少年不再得。 
泥涂绛老头班白，炎瘴灵均面黎黑。六年不死却归来， 
道著姓名人不识。斋



   卷441_83 【德宗皇帝挽歌词四首】白居易 

执象宗玄祖，贻谋启孝孙。文高柏梁殿，礼薄霸陵原。 
宫仗辞天阙，朝仪出国门。生成不可报，二十七年恩。古

虞帝南巡后，殷宗谅暗中。初辞铸鼎地，已闭望仙宫。 
晓落当陵月，秋生满旆风。前星承帝座，不使北辰空。主

业大承宗祖，功成付子孙。睿文诗播乐，遗训史标言。 
节表中和德，方垂广利恩。悬知千载后，理代数贞元。古

梦减三龄寿，哀延七月期。寝园愁望远，宫仗哭行迟。 
云日添寒惨，笳箫向晚悲。因山有遗诏，如葬汉文时。主



   卷441_84 【昭德皇后挽歌词】白居易 

仙去逍遥境，诗留窈窕章。春归金屋少，夜入寿宫长。 
凤引曾辞辇，蚕休昔采桑。阴灵何处感，沙麓月无光。斋



   卷441_85 【太平乐词二首（已下七首在翰林院时奉敕撰进）】白居易 

岁丰仍节俭，时泰更销兵。圣念长如此，何忧不太平。知

湛露浮尧酒，薰风起舜歌。愿同尧舜意，所乐在人和。古



   卷441_86 【小曲新词二首】白居易 

霁色鲜宫殿，秋声脆管弦。圣明千岁乐，岁岁似今年。主

红裾明月夜，碧簟早秋时。好向昭阳宿，天凉玉漏迟。知



   卷441_87 【闺怨词三首】白居易 

朝憎莺百啭，夜妒燕双栖。不惯经春别，谁知到晓啼。斋

珠箔笼寒月，纱窗背晓灯。夜来巾上泪，一半是春冰。主

关山征戍远，闺阁别离难。苦战应憔悴，寒衣不要宽。知



   卷441_88 【残春曲（禁中口号）】白居易 

禁苑残莺三四声，景迟风慢暮春情。
日西无事墙阴下，闲蹋宫花独自行。



   卷441_89 【长安春】白居易 

青门柳枝软无力，东风吹作黄金色。
街东酒薄醉易醒，满眼春愁销不得。



   卷441_90 【长乐坡送人，赋得愁字】白居易 

行人南北分征路，流水东西接御沟。
终日坡前恨离别，谩名长乐是长愁。



   卷441_91 【独眠吟二首】白居易 

夜长无睡起阶前，寥落星河欲曙天。
十五年来明月夜，何曾一夜不孤眠。

独眠客，夜夜可怜长寂寂。就中今夜最愁人， 
凉月清风满床席。斋



   卷441_92 【期不至】白居易 

红烛清樽久延伫，出门入门天欲曙。
星稀月落竟不来，烟柳胧胧鹊飞去。



   卷441_93 【长洲苑】白居易 

春入长洲草又生，鹧鸪飞起少人行。
年深不辨娃宫处，夜夜苏台空月明。



   卷441_94 【忆江柳】白居易 

曾栽杨柳江南岸，一别江南两度春。
遥忆青青江岸上，不知攀折是何人。



   卷441_95 【南浦别】白居易 

南浦凄凄别，西风袅袅秋。一看肠一断，好去莫回头。斋



   卷441_96 【三年别】白居易 

悠悠一别已三年，相望相思明月天。
肠断青天望明月，别来三十六回圆。



   卷441_97 【伤春词】白居易 

深浅檐花千万枝，碧纱窗外啭黄鹂。
残妆含泪下帘坐，尽日伤春春不知。



   卷441_98 【后宫词】白居易 

泪湿罗巾梦不成，夜深前殿按歌声。
红颜未老恩先断，斜倚薰笼坐到明。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十二 
 
   
　 
　

　
 　



   卷442_1 【吟元郎中白须诗，兼饮雪水茶，因题壁上】白居易 

吟咏霜毛句，闲尝雪水茶。城中展眉处，只是有元家。主



   卷442_2 【吴七郎中山人，待制班中，偶赠绝句】白居易 

金马东门只日开，汉庭待诏重仙才。
第三松树非华表，那得辽东鹤下来。



   卷442_3 【和张十八秘书谢裴相公寄马】白居易 

齿齐膘足毛头腻，秘阁张郎叱拨驹。洗了颔花翻假锦， 
走时蹄汗蹋真珠。青衫乍见曾惊否，红粟难赊得饱无。 
丞相寄来应有意，遣君骑去上云衢。古



   卷442_4 【答山侣】白居易 

颔下髭须半是丝，光阴向后几多时。非无解挂簪缨意， 
未有支持伏腊资。冒热冲寒徒自取，随行逐队欲何为。 
更惭山侣频传语，五十归来道未迟。古



   卷442_5 【早朝思退居】白居易 

霜严月苦欲明天，忽忆闲居思浩然。自问寒灯夜半起， 
何如暖被日高眠。唯惭老病披朝服，莫虑饥寒计俸钱。 
随有随无且归去，拟求丰足是何年。古



   卷442_6 【曲江亭晚望】白居易 

曲江岸北凭栏干，水面阴生日脚残。尘路行多绿袍故， 
风亭立久白须寒。诗成暗著闲心记，山好遥偷病眼看。 
不被马前提省印，何人信道是郎官。古



   卷442_7 【初除主客郎中知制诰与王十一李七元九…同宿话旧感怀】白居易 

闲宵静话喜还悲，聚散穷通不自知。已分云泥行异路， 
忽惊鸡鹤宿同枝。紫垣曹署荣华地，白发郎官老丑时。 
莫怪不如君气味，此中来校十年迟。古



   卷442_8 【西省对花忆忠州东坡新花树，因寄题东楼】白居易 

每看阙下丹青树，不忘天边锦绣林。西掖垣中今日眼， 
南宾楼上去年心。花含春意无分别，物感人情有浅深。 
最忆东坡红烂熳，野桃山杏水林檎。古



   卷442_9 【寄题忠州小楼桃花】白居易 

再游巫峡知何日，总是秦人说向谁。
长忆小楼风月夜，红栏干上两三枝。



   卷442_10 【中书连直，寒食不归，因怀元九】白居易 

去岁清明日，南巴古郡楼。今年寒食夜，西省凤池头。 
并上新人直，难随旧伴游。诚知视草贵，未免对花愁。 
鬓发茎茎白，光阴寸寸流。经春不同宿，何异在忠州。主



   卷442_11 【春忆二林寺旧游，因寄朗、满、晦三上人】白居易 

一别东林三度春，每春常似忆情亲。头陀会里为逋客， 
供奉班中作老臣。清净久辞香火伴，尘劳难索幻泡身。 
最惭僧社题桥处，十八人名空一人。主



   卷442_12 【和元少尹新授官】白居易 

官稳身应泰，春风信马行。纵忙无苦事，虽病有心情。 
厚禄儿孙饱，前驱道路荣。花时八入直，无暇贺元兄。斋



   卷442_13 【朝回和元少尹绝句】白居易 

朝客朝回回望好，尽纡朱紫佩金银。
此时独与君为伴，马上青袍唯两人。



   卷442_14 【重和元少尹】白居易 

凤阁舍人京亚尹，白头俱未著绯衫。
南宫起请无消息，朝散何时得入衔。



   卷442_15 【中书夜直梦忠州】白居易 

阁下灯前梦，巴南城里游。觅花来渡口，寻寺到山头。 
江色分明绿，猿声依旧愁。禁钟惊睡觉，唯不上东楼。古



   卷442_16 【醉后】白居易 

酒后高歌且放狂，门前闲事莫思量。
犹嫌小户长先醒，不得多时住醉乡。



   卷442_17 【待漏入阁书事，奉赠元九学士阁老】白居易 

衙排宣政仗，门启紫宸关。彩笔停书命，花砖趁立班。 
稀星点银砾，残月堕金环。暗漏犹传水，明河渐下山。 
从东分地色，向北仰天颜。碧缕炉烟直，红垂佩尾闲。 
纶闱惭并入，翰苑忝先攀。笑我青袍故，饶君茜绶殷。 
诗仙归洞里，酒病滞人间。好去鸳鸾侣，冲天便不还。古



   卷442_18 【晚春重到集贤院】白居易 

官曹清切非人境，风月鲜明是洞天。满砌荆花铺紫毯， 
隔墙榆荚撒青钱。前时谪去三千里，此地辞来十四年。 
虚薄至今惭旧职，院名抬举号为贤。古



   卷442_19 【紫薇花】白居易 

丝纶阁下文书静，钟鼓楼中刻漏长。
独坐黄昏谁是伴，紫薇花对紫微郎。



   卷442_20 【后宫词】白居易 

雨露由来一点恩，争能遍布及千门。
三千宫女胭脂面，几个春来无泪痕。



   卷442_21 【卜居】白居易 

游宦京都二十春，贫中无处可安贫。长羡蜗牛犹有舍， 
不如硕鼠解藏身。且求容立锥头地，免似漂流木偶人。 
但道吾庐心便足，敢辞湫隘与嚣尘。古



   卷442_22 【题新居寄元八】白居易 

青龙冈北近西边，移入新居便泰然。冷巷闭门无客到， 
暖檐移榻向阳眠。阶庭宽窄才容足，墙壁高低粗及肩。 
莫羡升平元八宅，自思买用几多钱。古



   卷442_23 【登龙尾道南望，忆庐山旧隐】白居易 

龙尾道边来一望，香炉峰下去无因。青山举眼三千里， 
白发平头五十人。自笑形骸纡组绶，将何言语掌丝纶。 
君恩壮健犹难报，况被年年老逼身。古



   卷442_24 【冯阁老处见与严郎中酬和诗，因戏赠绝句】白居易 

乍来天上宜清净，不用回头望故山。
纵有旧游君莫忆，尘心起即堕人间。



   卷442_25 【见于给事暇日上直寄南省诸郎官诗，因以戏赠】白居易 

倚作天仙弄地仙，夸张一日抵千年。黄麻敕胜长生箓， 
白纻词嫌内景篇。云彩误居青琐地，风流合在紫微天。 
东曹渐去西垣近，鹤驾无妨更著鞭。主



   卷442_26 【题新昌所居】白居易 

宅小人烦闷，泥深马钝顽。街东闲处住，日午热时还。 
院窄难栽竹，墙高不见山。唯应方寸内，此地觅宽闲。斋



   卷442_27 【西省北院新构小亭种竹开窗东通骑省…隔窗小饮各题四韵】白居易 

结托白须伴，因依青竹丛。题诗新壁上，过酒小窗中。 
深院晚无日，虚檐凉有风。金貂醉看好，回首紫垣东。古



   卷442_28 【酬元郎中同制加朝散大夫，书怀见赠】白居易 

命服虽同黄纸上，官班不共紫垣前。青衫脱早差三日， 
白发生迟校九年。曩者定交非势利，老来同病是诗篇。 
终身拟作卧云伴，逐月须收烧药钱。五品足为婚嫁主， 
绯袍著了好归田。斋



   卷442_29 【初著绯戏赠元九】白居易 

晚遇缘才拙，先衰被病牵。那知垂白日，始是著绯年。 
身外名徒尔，人间事偶然。我朱君紫绶，犹未得差肩。古



   卷442_30 【和韩侍郎苦雨】白居易 

润气凝柱础，繁声注瓦沟。暗留窗不晓，凉引簟先秋。 
叶湿蚕应病，泥稀燕亦愁。仍闻放朝夜，误出到街头。知



   卷442_31 【连雨】白居易 

风雨暗萧萧，鸡鸣暮复朝。碎声笼苦竹，冷翠落芭蕉。 
水鸟投檐宿，泥蛙入户跳。仍闻蕃客见，明日欲追朝。主



   卷442_32 【初加朝散大夫又转上柱国】白居易 

紫微今日烟霄地，赤岭前年泥土身。得水鱼还动鳞鬣， 
乘轩鹤亦长精神。且惭身忝官阶贵，未敢家嫌活计贫。 
柱国勋成私自问，有何功德及生人。主



   卷442_33 【行简初授拾遗，同早朝入阁，因示十二韵】白居易 

夜色尚苍苍，槐阴夹路长。听钟出长乐，传鼓到新昌。 
宿雨沙堤润，秋风桦烛香。马骄欺地软，人健得天凉。 
待漏排阊阖，停珂拥建章。尔随黄閤老，吾次紫微郎。 
并入连称籍，齐趋对折方。斗班花接萼，绰立雁分行。 
近职诚为美，微才岂合当。纶言难下笔，谏纸易盈箱。 
老去何侥幸，时来不料量。唯求杀身地，相誓答恩光。斋



   卷442_34 【立秋日登乐游园】白居易 

独行独语曲江头，回马迟迟上乐游。
萧飒凉风与衰鬓，谁教计会一时秋。



   卷442_35 【新秋早起，有怀元少尹】白居易 

秋来转觉此身衰，晨起临阶盥漱时。漆匣镜明头尽白， 
铜瓶水冷齿先知。光阴纵惜留难住，官职虽荣得已迟。 
老去相逢无别计，强开笑口展愁眉。知



   卷442_36 【夜筝】白居易 

紫袖红弦明月中，自弹自感暗低容。
弦凝指咽声停处，别有深情一万重。



   卷442_37 【妻初授邑号告身】白居易 

弘农旧县授新封，钿轴金泥诰一通。我转官阶常自愧， 
君加邑号有何功。花笺印了排窠湿，锦褾装来耀手红。 
倚得身名便慵堕，日高犹睡绿窗中。斋



   卷442_38 【送客南迁】白居易 

我说南中事，君应不愿听。曾经身困苦，不觉语叮咛。 
烧处愁云梦，波时忆洞庭。春畬烟勃勃，秋瘴露冥冥。 
蚊蚋经冬活，鱼龙欲雨腥。水虫能射影，山鬼解藏形。 
穴掉巴蛇尾，林飘鸩鸟翎。飓风千里黑，qL草四时青。 
客似惊弦雁，舟如委浪萍。谁人劝言笑，何计慰漂零。 
慎勿琴离膝，长须酒满瓶。大都从此去，宜醉不宜醒。古



   卷442_39 【暮归】白居易 

不觉百年半，何曾一日闲。朝随烛影出，暮趁鼓声还。 
瓮里非无酒，墙头亦有山。归来长困卧，早晚得开颜。知



   卷442_40 【寄远】白居易 

欲忘忘未得，欲去去无由。两腋不生翅，二毛空满头。 
坐看新落叶，行上最高楼。暝色无边际，茫茫尽眼愁。主



   卷442_41 【旧房】白居易 

远壁秋声虫络丝，入檐新影月低眉。
床帷半故帘旌断，仍是初寒欲夜时。



   卷442_42 【钱侍郎使君以题庐山草堂诗见寄，因酬之】白居易 

殷勤江郡守，怅望掖垣郎。惭见新琼什，思归旧草堂。 
事随心未得，名与道相妨。若不休官去，人间到老忙。知



   卷442_43 【寄山僧（时年五十）】白居易 

眼看过半百，早晚扫岩扉。白首谁能住，青山自不归。 
百千万劫障，四十九年非。会拟抽身去，当风斗擞衣。主



   卷442_44 【慈恩寺有感（时杓直初逝，居敬方病）】白居易 

自问有何惆怅事，寺门临入却迟回。
李家哭泣元家病，柿叶红时独自来。



   卷442_45 【酬严十八郎中见示】白居易 

口厌含香握厌兰，紫微青琐举头看。忽惊鬓后苍浪发， 
未得心中本分官。夜酌满容花色暖，秋吟切骨玉声寒。 
承明长短君应入，莫忆家江七里滩。古



   卷442_46 【寄王秘书】白居易 

霜菊花萎日，风梧叶碎时。怪来秋思苦，缘咏秘书诗。主



   卷442_47 【中书寓直（一作中书直堂）】白居易 

缭绕宫墙围禁林，半开阊阖晓沈沈。天晴更觉南山近， 
月出方知西掖深。病对词头惭彩笔，老看镜面愧华簪。 
自嫌野物将何用，土木形骸麋鹿心。主



   卷442_48 【自问】白居易 

黑花满眼丝满头，早衰因病病因愁。
宦途气味已谙尽，五十不休何日休。



   卷442_49 【曲江独行，招张十八】白居易 

曲江新岁后，冰与水相和。南岸犹残雪，东风未有波。 
偶游身独自，相忆意如何。莫待春深去，花时鞍马多。知



   卷442_50 【新居早春二首】白居易 

静巷无来客，深居不出门。铺沙盖苔面，扫雪拥松根。 
渐暖宜闲步，初晴爱小园。觅花都未有，唯觉树枝繁。主

地润东风暖，闲行蹋草芽。呼童遣移竹，留客伴尝茶。 
溜滴檐冰尽，尘浮隙日斜。新居未曾到，邻里是谁家。古



   卷442_51 【新昌新居书事四十韵，因寄元郎中、张博士】白居易 

冒宠已三迁，归期始二年。囊中贮馀俸，园外买闲田。 
狐兔同三径，蒿莱共一廛。新园聊刬秽，旧屋且扶颠。 
檐漏移倾瓦，梁欹换蠹椽。平治绕台路，整顿近阶砖。 
巷狭开容驾，墙低垒过肩。门闾堪驻盖，堂室可铺筵。 
丹凤楼当后，青龙寺在前。市街尘不到，宫树影相连。 
省史嫌坊远，豪家笑地偏。敢劳宾客访，或望子孙传。 
不觅他人爱，唯将自性便。等闲栽树木，随分占风烟。 
逸致因心得，幽期遇境牵。松声疑涧底，草色胜河边。 
虚润冰销地，晴和日出天。苔行滑如簟，莎坐软于绵。 
帘每当山卷，帷多带月褰。篱东花掩映，窗北竹婵娟。 
迹慕青门隐，名惭紫禁仙。假归思晚沐，朝去恋春眠。 
拙薄才无取，疏慵职不专。题墙书命笔，沽酒率分钱。 
柏杵舂灵药，铜瓶漱暖泉。炉香穿盖散，笼烛隔纱然。 
陈室何曾扫，陶琴不要弦。屏除俗事尽，养活道情全。 
尚有妻孥累，犹为组绶缠。终须抛爵禄，渐拟断腥膻。 
大抵宗庄叟，私心事竺乾。浮荣水划字，真谛火生莲。 
梵部经十二，玄书字五千。是非都付梦，语默不妨禅。 
博士官犹冷，郎中病已痊。多同僻处住，久结静中缘。 
缓步携筇杖，徐吟展蜀笺。老宜闲语话，闷忆好诗篇。 
蛮榼来方泻，蒙茶到始煎。无辞数相见，鬓发各苍然。斋



   卷442_52 【喜敏中及第，偶示所怀】白居易 

自知群从为儒少，岂料词场中第频。桂折一枝先许我， 
杨穿三叶尽惊人。转于文墨须留意，贵向烟霄早致身。 
莫学尔兄年五十，蹉跎始得掌丝纶。斋



   卷442_53 【久不见韩侍郎，戏题四韵以寄之】白居易 

近来韩阁老，疏我我心知。户大嫌甜酒，才高笑小诗。 
静吟乖月夜，闲醉旷花时。还有愁同处，春风满鬓丝。古



   卷442_54 【寄白头陀】白居易 

近见头陀伴，云师老更慵。性灵闲似鹤，颜状古于松。 
山里犹难觅，人间岂易逢。仍闻移住处，太白最高峰。知



   卷442_55 【和韩侍郎题杨舍人林池见寄】白居易 

渠水暗流春冻解，风吹日炙不成凝。
凤池冷暖君谙在，二月因何更有冰。



   卷442_56 【勤政楼西老柳】白居易 

半朽临风树，多情立马人。开元一株柳，长庆二年春。知



   卷442_57 【偶题阁下厅】白居易 

静爱青苔院，深宜白鬓翁。貌将松共瘦，心与竹俱空。 
暖有低檐日，春多飏幕风。平生闲境界，尽在五言中。主



   卷442_58 【予与故刑部李侍郎早结道友以药术为事…旧游因贻同志】白居易 

从哭李来伤道气，自亡元后减诗情。金丹同学都无益， 
水竹邻居竟不成。月夜若为游曲水，花时那忍到升平。 
如年七十身犹在，但恐伤心无处行。主



   卷442_59 【送冯舍人阁老往襄阳】白居易 

紫微阁底送君回，第二厅帘下不开。
莫恋汉南风景好，岘山花尽早归来。



   卷442_60 【莫走柳条词送别】白居易 

南陌伤心别，东风满把春。莫欺杨柳弱，劝酒胜于人。主



   卷442_61 【酬韩侍郎、张博士雨后游曲江见寄】白居易 

小园新种红樱树，闲绕花行便当游。
何必更随鞍马队，冲泥蹋雨曲江头。



   卷442_62 【元家花】白居易 

今日元家宅，樱桃发几枝。稀稠与颜色，一似去年时。 
失却东园主，春风可得知。知



   卷442_63 【代人赠王员外】白居易 

好在王员外，平生记得不。共赊黄叟酒，同上莫愁楼。 
静接殷勤语，狂随烂熳游。那知今日眼，相见冷于秋。主



   卷442_64 【惜小园花】白居易 

晓来红萼凋零尽，但见空枝四五株。
前日狂风昨夜雨，残芳更合得存无。



   卷442_65 【萧相公宅遇自远禅师，有感而赠】白居易 

宦途堪笑不胜悲，昨日荣华今日衰。转似秋蓬无定处， 
长于春梦几多时。半头白发惭萧相，满面红尘问远师。 
应是世间缘未尽，欲抛官去尚迟疑。古



   卷442_66 【草词毕遇芍药初开因咏小谢红药当阶翻诗…偶成十六韵】白居易 

罢草紫泥诏，起吟红药诗。词头封送后，花口拆开时。 
坐对钩帘久，行观步履迟。两三丛烂熳，十二叶参差。 
背日房微敛，当阶朵旋欹。钗葶抽碧股，粉蕊扑黄丝。 
动荡情无限，低斜力不支。周回看未足，比谕语难为。 
勾漏丹砂里，僬侥火焰旗。彤云剩根蒂，绛帻欠缨緌。 
况有晴风度，仍兼宿露垂。疑香薰罨画，似泪著胭脂。 
有意留连我，无言怨思谁。应愁明日落，如恨隔年期。 
菡萏泥连萼，玫瑰刺绕枝。等量无胜者，唯眼与心知。斋



   卷442_67 【喜张十八博士除水部员外郎】白居易 

老何殁后吟声绝，虽有郎官不爱诗。无复篇章传道路， 
空留风月在曹司。长嗟博士官犹屈，亦恐骚人道渐衰。 
今日闻君除水部，喜于身得省郎时。斋



   卷442_68 【与沈、杨二舍人阁老同食敕赐樱桃玩物感恩因成十四韵】白居易 

清晓趋丹禁，红樱降紫宸。驱禽养得熟，和叶摘来新。 
圆转盘倾玉，鲜明笼透银。内园题两字，四掖赐三臣。 
荧惑晶华赤，醍醐气味真。如珠未穿孔，似火不烧人。 
杏俗难为对，桃顽讵可伦。肉嫌卢橘厚，皮笑荔枝皴。 
琼液酸甜足，金丸大小匀。偷须防曼倩，惜莫掷安仁。 
手擘才离核，匙抄半是津。甘为舌上露，暖作腹中春。 
已惧长尸禄，仍惊数食珍。最惭恩未报，饱喂不才身。斋



   卷442_69 【送严大夫赴桂州】白居易 

地压坤方重，官兼宪府雄。桂林无瘴气，柏署有清风。 
山水衙门外，旌旗艛艓中。大夫应绝席，诗酒与谁同。古



   卷442_70 【春夜宿直】白居易 

三月十四夜，西垣东北廊。碧梧叶重叠，红药树低昂。 
月砌漏幽影，风帘飘暗香。禁中无宿客，谁伴紫微郎。知



   卷442_71 【夏夜宿直】白居易 

人少庭宇旷，夜凉风露清。槐花满院气，松子落阶声。 
寂寞挑灯坐，沉吟蹋月行。年衰自无趣，不是厌承明。主



   卷442_72 【七言十二句赠驾部吴郎中七兄】白居易 

四月天气和且清，绿槐阴合沙堤平。独骑善马衔镫稳， 
初著单衣肢体轻。退朝下直少徒侣，归舍闭门无送迎。 
风生竹夜窗间卧，月照松时台上行。春酒冷尝三数醆， 
晓琴闲弄十馀声。幽怀静境何人别，唯有南宫老驾兄。知



   卷442_73 【玉真张观主下小女冠阿容】白居易 

绰约小天仙，生来十六年。姑山半峰雪，瑶水一枝莲。 
晚院花留立，春窗月伴眠。回眸虽欲语，阿母在傍边。主



   卷442_74 【龙花寺主家小尼（郭代公爱姬薛氏幼尝为尼小名仙人子）】白居易 

头青眉眼细，十四女沙弥。夜静双林怕，春深一食饥。 
步慵行道困，起晚诵经迟。应似仙人子，花宫未嫁时。斋



   卷442_75 【访陈二】白居易 

晓垂朱绶带，晚著白纶巾。出去为朝客，归来是野人。 
两餐聊过日，一榻足容身。此外皆闲事，时时访老陈。古



   卷442_76 【晚亭逐凉】白居易 

送客出门后，移床下砌初。趁凉行绕竹，引睡卧看书。 
老更为官拙，慵多向事疏。松窗倚藤杖，人道似僧居。知



   卷442_77 【曲江忆李十一】白居易 

李君殁后共谁游，柳岸荷亭两度秋。
独绕曲江行一匝，依前还立水边愁。



   卷442_78 【江亭玩春】白居易 

江亭乘晓阅众芳，春妍景丽草树光。日消石桂绿岚气， 
风坠木兰红露浆。水蒲渐展书带叶，山榴半含琴轸房。 
何物春风吹不变，愁人依旧鬓苍苍。斋



   卷442_79 【闻夜砧】白居易 

谁家思妇秋捣帛，月苦风凄砧杵悲。八月九月正长夜， 
千声万声无了时。应到天明头尽白，一声添得一茎丝。古



   卷442_80 【板桥路】白居易 

梁苑城西二十里，一渠春水柳千条。若为此路今重过， 
十五年前旧板桥。曾共玉颜桥上别，不知消息到今朝。知



   卷442_81 【青门柳】白居易 

青青一树伤心色，曾入几人离恨中。
为近都门多送别，长条折尽减春风。



   卷442_82 【梨园弟子】白居易 

白头垂泪话梨园，五十年前雨露恩。
莫问华清今日事，满山红叶锁宫门。



   卷442_83 【暮江吟】白居易 

一道残阳铺水中，半江瑟瑟半江红。
可怜九月初三夜，露似真珠月似弓。



   卷442_84 【思妇眉】白居易 

春风摇荡自东来，折尽樱桃绽尽梅。
惟馀思妇愁眉结，无限春风吹不开。



   卷442_85 【怨词】白居易 

夺宠心那惯，寻思倚殿门。不知移旧爱，何处作新恩。斋



   卷442_86 【空闺怨】白居易 

寒月沈沈洞房静，真珠帘外梧桐影。
秋霜欲下手先知，灯底裁缝剪刀冷。



   卷442_87 【秋房夜】白居易 

云露青天月漏光，中庭立久却归房。
水窗席冷未能卧，挑尽残灯秋夜长。



   卷442_88 【采莲曲】白居易 

菱叶萦波荷飐风，荷花深处小船通。
逢郎欲语低头笑，碧玉搔头落水中。



   卷442_89 【邻女】白居易 

娉婷十五胜天仙，白日姮娥旱地莲。
何处闲教鹦鹉语，碧纱窗下绣床前。



   卷442_90 【闺妇】白居易 

斜凭绣床愁不动，红绡带缓绿鬟低。
辽阳春尽无消息，夜合花前日又西。



   卷442_91 【移牡丹栽】白居易 

金钱买得牡丹栽，何处辞丛别主来。
红芳堪惜还堪恨，百处移将百处开。



   卷442_92 【听夜筝有感】白居易 

江州去日听筝夜，白发新生不愿闻。
如今格是头成雪，弹到天明亦任君。



   卷442_93 【代谢好妓答崔员外（谢好，妓也）】白居易 

青娥小谢娘，白发老崔郎。谩爱胸前雪，其如头上霜。 
别后曹家碑背上，思量好字断君肠。主



   卷442_94 【琵琶】白居易 

弦清拨剌语铮铮，背却残灯就月明。
赖是心无惆怅事，不然争奈子弦声。



   卷442_95 【和殷协律琴思】白居易 

秋水莲冠春草裙，依稀风调似文君。
烦君玉指分明语，知是琴心佯不闻。



   卷442_96 【寄李苏州，兼示杨琼】白居易 

真娘墓头春草碧，心奴鬓上秋霜白。为问苏台酒席中， 
使君歌笑与谁同。就中犹有杨琼在，堪上东山伴谢公。斋



   卷442_97 【听弹湘妃怨】白居易 

玉轸朱弦瑟瑟徽，吴娃徵调奏湘妃。
分明曲里愁云雨，似道萧萧郎不归。



   卷442_98 【闲坐】白居易 

暖拥红炉火，闲搔白发头。百年慵里过，万事醉中休。 
有室同摩诘，无儿比邓攸。莫论身在日，身后亦无忧。主



   卷442_99 【不睡】白居易 

焰短寒缸尽，声长晓漏迟。年衰自无睡，不是守三尸。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十三 
 
   
　 
　

　
 　



   卷443_1 【初罢中书舍人】白居易 

自惭拙宦叨清贵，还有痴心怕素餐。或望君臣相献替， 
可图妻子免饥寒。性疏岂合承恩久，命薄元知济事难。 
分寸宠光酬未得，不休更拟觅何官。斋



   卷443_2 【宿阳城驿对月（自此后诗赴杭州路中作）】白居易 

亲故寻回驾，妻孥未出关。凤凰池上月，送我过商山。知



   卷443_3 【商山路有感】白居易 

忆昨征还日，三人归路同。此生都是梦，前事旋成空。 
杓直泉埋玉，虞平烛过风。唯残乐天在，头白向江东。主



   卷443_4 【重感】白居易 

停骖歇路隅，重感一长吁。扰扰生还死，纷纷荣又枯。 
困支青竹杖，闲捋白髭须。莫叹身衰老，交游半已无。斋



   卷443_5 【逢张十八员外籍】白居易 

旅思正茫茫，相逢此道傍。晓岚林叶暗，秋露草花香。 
白发江城守，青衫水部郎。客亭同宿处，忽似夜归乡。古



   卷443_6 【赴杭州重宿棣华驿，见杨八旧诗，感题一绝】白居易 

往恨今愁应不殊，题诗梁下又踟蹰。
羡君犹梦见兄弟，我到天明睡亦无。



   卷443_7 【寓言题僧】白居易 

劫风火起烧荒宅，苦海波生荡破船。
力小无因救焚溺，清凉山下且安禅。



   卷443_8 【内乡村路作】白居易 

日下风高野路凉，缓驱疲马暗思乡。
渭村秋物应如此，枣赤梨红稻穗黄。



   卷443_9 【路上寄银匙与阿龟】白居易 

谪宦心都惯，辞乡去不难。缘留龟子住，涕泪一阑干。 
小子须娇养，邹婆为好看。银匙封寄汝，忆我即加餐。斋



   卷443_10 【山泉煎茶有怀】白居易 

坐酌泠泠水，看煎瑟瑟尘。无由持一碗，寄与爱茶人。知



   卷443_11 【郢州赠别王八使君】白居易 

昔是诗狂客，今为酒病夫。强吟翻怅望，纵醉不欢娱。 
鬓发三分白，交亲一半无。郢城君莫厌，犹校近京都。主



   卷443_12 【吉祥寺见钱侍郎题名】白居易 

云雨三年别，风波万里行。愁来正萧索，况见古人名。古



   卷443_13 【重到江州感旧游，题郡楼十一韵】白居易 

掌纶知是忝，剖竹信为荣。才薄官仍重，恩深责尚轻。 
昔征从典午，今出自承明。凤诏休挥翰，渔歌欲濯缨。 
还乘小艛艓，却到古湓城。醉客临江待，禅僧出郭迎。 
青山满眼在，白发半头生。又校三年老，何曾一事成。 
重过萧寺宿，再上庾楼行。云水新秋思，闾阎旧日情。 
郡民犹认得，司马咏诗声。知



   卷443_14 【赠江州李十使君员外十二韵】白居易 

我本江湖上，悠悠任运身。朝随卖药客，暮伴钓鱼人。 
迹为烧丹隐，家缘嗜酒贫。经过剡溪雪，寻觅武陵春。 
岂有疏狂性，堪为侍从臣。仰头惊凤阙，下口触龙鳞。 
剑佩辞天上，风波向海滨。非贤虚偶圣，无屈敢求伸。 
昔去曾同日，今来即后尘。中年俱白发，左宦各朱轮。 
长短才虽异，荣枯事略均。殷勤李员外，不合不相亲。主



   卷443_15 【题别遗爱草堂兼呈李十使君（李亦庐山人，常隐白鹿洞）】白居易 

曾住炉峰下，书堂对药台。斩新萝径合，依旧竹窗开。 
砌水亲开决，池荷手自栽。五年方暂至，一宿又须回。 
纵未长归得，犹胜不到来。君家白鹿洞，闻道亦生苔。主



   卷443_16 【重题（一作重题别遗爱草堂）】白居易 

泉石尚依依，林疏僧亦稀。何年辞水阁，今夜宿云扉。 
谩献长杨赋，虚抛薜荔衣。不能成一事，赢得白头归。斋



   卷443_17 【夜泊旅望】白居易 

少睡多愁客，中宵起望乡。沙明连浦月，帆白满船霜。 
近海江弥阔，迎秋夜更长。烟波三十宿，犹未到钱唐。古



   卷443_18 【九江北岸遇风雨】白居易 

黄梅县边黄梅雨，白头浪里白头翁。九江阔处不见岸， 
五月尽时多恶风。人间稳路应无限，何事抛身在此中。知



   卷443_19 【舟中晚起】白居易 

日高犹掩水窗眠，枕簟清凉八月天。泊处或依沽酒店， 
宿时多伴钓鱼船。退身江海应无用，忧国朝廷自有贤。 
且向钱唐湖上去，冷吟闲醉二三年。知



   卷443_20 【秋寒】白居易 

雪鬓年颜老，霜庭景气秋。病看妻检药，寒遣婢梳头。 
身外名何有，人间事且休。澹然方寸内，唯拟学虚舟。主



   卷443_21 【初到郡斋寄钱湖州李苏州（聊取二郡一哂故有落句之戏）】白居易 

俱来沧海郡，半作白头翁。谩道风烟接，何曾笑语同。 
吏稀秋税毕，客散晚庭空。霁后当楼月，潮来满座风。 
霅溪殊冷僻，茂苑太繁雄。唯此钱唐郡，闲忙恰得中。主



   卷443_22 【对酒自勉】白居易 

五十江城守，停杯一自思。头仍未尽白，官亦不全卑。 
荣宠寻过分，欢娱已校迟。肺伤虽怕酒，心健尚夸诗。 
夜舞吴娘袖，春歌蛮子词。犹堪三五岁，相伴醉花时。主



   卷443_23 【郡楼夜宴留客】白居易 

北客劳相访，东楼为一开。褰帘待月出，把火看潮来。 
艳听竹枝曲，香传莲子杯。寒天殊未晓，归骑且迟回。斋



   卷443_24 【醉题候仙亭】白居易 

蹇步垂朱绶，华缨映白须。何因驻衰老，只有且欢娱。 
酒兴还应在，诗情可便无。登山与临水，犹未要人扶。古



   卷443_25 【东院】白居易 

松下轩廊竹下房，暖檐晴日满绳床。净名居士经三卷， 
荣启先生琴一张。老去齿衰嫌橘醋，病来肺渴觉茶香。 
有时闲酌无人伴，独自腾腾入醉乡。古



   卷443_26 【虚白堂】白居易 

虚白堂前衙退后，更无一事到中心。
移床就日檐间卧，卧咏闲诗侧枕琴。



   卷443_27 【闲夜咏怀，因招周协律，刘、薛二秀才】白居易 

世名检束为朝士，心性疏慵是野夫。高置寒灯如客店， 
深藏夜火似僧炉。香浓酒熟能尝否，冷淡诗成肯和无。 
若厌雅吟须俗饮，妓筵勉力为君铺。主



   卷443_28 【晚兴】白居易 

极浦收残雨，高城驻落晖。山明虹半出，松暗鹤双归。 
将吏随衙散，文书入务稀。闲吟倚新竹，筠粉污朱衣。斋



   卷443_29 【衰病】白居易 

老与病相仍，华簪发不胜。行多朝散药，睡少夜停灯。 
禄食分供鹤，朝衣减施僧。性多移不得，郡政谩如绳。古



   卷443_30 【病中对病鹤】白居易 

同病病夫怜病鹤，精神不损翅翎伤。未堪再举摩霄汉， 
只合相随觅稻粱。但作悲吟和嘹唳，难将俗貌对昂藏。 
唯应一事宜为伴，我发君毛俱似霜。古



   卷443_31 【夜归】白居易 

半醉闲行湖岸东，马鞭敲镫辔珑璁。万株松树青山上， 
十里沙堤明月中。楼角渐移当路影，潮头欲过满江风。 
归来未放笙歌散，画戟门开蜡烛红。古



   卷443_32 【腊后岁前遇景咏意】白居易 

海梅半白柳微黄，冻水初融日欲长。度腊都无苦霜霰， 
迎春先有好风光。郡中起晚听衙鼓，城上行慵倚女墙。 
公事渐闲身且健，使君殊未厌馀杭。古



   卷443_33 【白发】白居易 

雪发随梳落，霜毛绕鬓垂。加添老气味，改变旧容仪。 
不肯长如漆，无过总作丝。最憎明镜里，黑白半头时。知



   卷443_34 【钱湖州以箬下酒李苏州以…酒相次寄到无因同饮聊咏所怀】白居易 

劳将箬下忘忧物，寄与江城爱酒翁。铛脚三州何处会， 
瓮头一醆几时同。倾如竹叶盈樽绿，饮作桃花上面红。 
莫怪殷勤醉相忆，曾陪西省与南宫。知



   卷443_35 【花楼望雪命宴赋诗】白居易 

连天际海白皑皑，好上高楼望一回。何处更能分道路， 
此时兼不认池台。万重云树山头翠，百尺花楼江畔开。 
素壁联题分韵句，红炉巡饮暖寒杯。冰铺湖水银为面， 
风卷汀沙玉作堆。绊惹舞人春艳曳，句留醉客夜裴回。 
输将虚白堂前鹤，失却樟亭驿后梅。别有故情偏忆得， 
曾经穷苦照书来。主



   卷443_36 【晚岁】白居易 

壮岁忽已去，浮荣何足论。身为百口长，官是一州尊。 
不觉白双鬓，徒言朱两轓。病难施郡政，老未答君恩。 
岁暮别兄弟，年衰无子孙。惹愁谙世网，治苦赖空门。 
揽带知腰瘦，看灯觉眼昏。不缘衣食系，寻合返丘园。知



   卷443_37 【宿竹阁】白居易 

晚坐松檐下，宵眠竹阁间。清虚当服药，幽独抵归山。 
巧未能胜拙，忙应不及闲。无劳别修道，即此是玄关。主



   卷443_38 【岁暮枉衢州张使君书并诗，因以长句报之】白居易 

西州彼此意何如，官职蹉跎岁欲除。浮石潭边停五马， 
望涛楼上得双鱼。万言旧手才难敌，五字新题思有馀。 
贫薄诗家无好物，反投桃李报琼琚。主



   卷443_39 【和薛秀才寻梅花同饮见赠】白居易 

忽惊林下发寒梅，便试花前饮冷杯。白马走迎诗客去， 
红筵铺待舞人来。歌声怨处微微落，酒气熏时旋旋开。 
若到岁寒无雨雪，犹应醉得两三回。主



   卷443_40 【与诸客空腹饮】白居易 

隔宿书招客，平明饮暖寒。麹神寅日合，酒圣卯时欢。 
促膝才飞白，酡颜已渥丹。碧筹攒米碗，红袖拂骰盘。 
醉后歌尤异，狂来舞不难。抛杯语同坐，莫作老人看。主



   卷443_41 【小岁日对酒吟钱湖州所寄诗】白居易 

独酌无多兴，闲吟有所思。一杯新岁酒，两句故人诗。 
杨柳初黄日，髭须半白时。蹉跎春气味，彼此老心知。斋



   卷443_42 【钱唐湖春行】白居易 

孤山寺北贾亭西，水面初平云脚低。几处早莺争暖树， 
谁家新燕啄春泥。乱花渐欲迷人眼，浅草才能没马蹄。 
最爱湖东行不足，绿杨阴里白沙堤。斋



   卷443_43 【题灵隐寺红辛夷花，戏酬光上人】白居易 

紫粉笔含尖火焰，红胭脂染小莲花。
芳情乡思知多少，恼得山僧悔出家。



   卷443_44 【重向火】白居易 

火销灰复死，疏弃已经旬。岂是人情薄，其如天气春。 
风寒忽再起，手冷重相亲。却就红炉坐，心如逢故人。主



   卷443_45 【候仙亭同诸客醉作】白居易 

谢安山下空携妓，柳恽洲边只赋诗。
争及湖亭今日会，嘲花咏水赠蛾眉。



   卷443_46 【城上】白居易 

城上冬冬鼓，朝衙复晚衙。为君慵不出，落尽绕城花。主



   卷443_47 【早行林下】白居易 

披衣未冠栉，晨起入前林。宿露残花气，朝光新叶阴。 
傍松人迹少，隔竹鸟声深。闲倚小桥立，倾头时一吟。斋



   卷443_48 【送李校书趁寒食归义兴山居】白居易 

大见腾腾诗酒客，不忧生计似君稀。
到舍将何作寒食，满船唯载树阴归。



   卷443_49 【题孤山寺山石榴花示诸僧众】白居易 

山榴花似结红巾，容艳新妍占断春。色相故关行道地， 
香尘拟触坐禅人。瞿昙弟子君知否，恐是天魔女化身。主



   卷443_50 【独行】白居易 

暗诵黄庭经在口，闲携青竹杖随身。
晚花新笋堪为伴，独入林行不要人。



   卷443_51 【二月五日花下作】白居易 

二月五日花如雪，五十二人头似霜。闻有酒时须笑乐， 
不关身事莫思量。羲和趁日沉西海，鬼伯驱人葬北邙。 
只有且来花下醉，从人笑道老颠狂。古



   卷443_52 【戏题木兰花】白居易 

紫房日照胭脂拆，素艳风吹腻粉开。
怪得独饶脂粉态，木兰曾作女郎来。



   卷443_53 【清明日观妓舞听客诗】白居易 

看舞颜如玉，听诗韵似金。绮罗从许笑，弦管不妨吟。 
可惜春风老，无嫌酒醆深。辞花送寒食，并在此时心。斋



   卷443_54 【西湖晚归，回望孤山寺，赠诸客】白居易 

柳湖松岛莲花寺，晚动归桡出道场。卢橘子低山雨重， 
棕榈叶战水风凉。烟波澹荡摇空碧，楼殿参差倚夕阳。 
到岸请君回首望，蓬莱宫在海中央。斋



   卷443_55 【湖中自照】白居易 

重重照影看容鬓，不见朱颜见白丝。
失却少年无处觅，泥他湖水欲何为。



   卷443_56 【赠苏炼师】白居易 

两鬓苍然心浩然，松窗深处药炉前。携将道士通宵语， 
忘却花时尽日眠。明镜懒开长在匣，素琴欲弄半无弦。 
犹嫌庄子多词句，只读逍遥六七篇。知



   卷443_57 【杭州春望】白居易 

望海楼明照曙霞，护江堤白蹋晴沙。涛声夜入伍员庙， 
柳色春藏苏小家。红袖织绫夸柿蒂，青旗沽酒趁梨花。 
谁开湖寺西南路，草绿裙腰一道斜。知



   卷443_58 【饮散夜归赠诸客】白居易 

鞍马夜纷纷，香街起暗尘。回鞭招饮妓，分火送归人。 
风月应堪惜，杯觞莫厌频。明朝三月尽，忍不送残春。主



   卷443_59 【湖亭晚归】白居易 

尽日湖亭卧，心闲事亦稀。起因残醉醒，坐待晚凉归。 
松雨飘藤帽，江风透葛衣。柳堤行不厌，沙软絮霏霏。斋



   卷443_60 【东楼南望八韵】白居易 

不厌东南望，江楼对海门。风涛生有信，天水合无痕。 
鹢带云帆动，鸥和雪浪翻。鱼盐聚为市，烟火起成村。 
日脚金波碎，峰头钿点繁。送秋千里雁，报暝一声猿。 
已豁烦襟闷，仍开病眼昏。郡中登眺处，无胜此东轩。主



   卷443_61 【醉中酬殷协律】白居易 

泗水亭边一分散，浙江楼上重游陪。挥鞭二十年前别， 
命驾三千里外来。醉袖放狂相向舞，愁眉和笑一时开。 
留君夜住非无分，且尽青娥红烛台。主



   卷443_62 【孤山寺遇雨】白居易 

拂波云色重，洒叶雨声繁。水鹭双飞起，风荷一向翻。 
空濛连北岸，萧飒入东轩。或拟湖中宿，留船在寺门。斋



   卷443_63 【樟亭双樱树】白居易 

南馆西轩两树樱，春条长足夏阴成。
素华朱实今虽尽，碧叶风来别有情。



   卷443_64 【湖上夜饮】白居易 

郭外迎人月，湖边醒酒风。谁留使君饮，红烛在舟中。斋



   卷443_65 【赠沙鸥】白居易 

老逼教垂白，官科遣著绯。形骸虽有累，方寸却无机。 
遇酒多先醉，逢山爱晚归。沙鸥不知我，犹避隼旟飞。古



   卷443_66 【馀杭形胜】白居易 

馀杭形胜四方无，州傍青山县枕湖。绕郭荷花三十里， 
拂城松树一千株。梦儿亭古传名谢，教妓楼新道姓苏。 
独有使君年太老，风光不称白髭须。古



   卷443_67 【江楼夕望招客】白居易 

海天东望夕茫茫，山势川形阔复长。灯火万家城四畔， 
星河一道水中央。风吹古木晴天雨，月照平沙夏夜霜。 
能就江楼销暑否，比君茅舍较清凉。古



   卷443_68 【新秋病起】白居易 

一叶落梧桐，年光半又空。秋多上阶日，凉足入怀风。 
病瘦形如鹤，愁焦鬓似蓬。损心诗思里，伐性酒狂中。 
华盖何曾惜，金丹不致功。犹须自惭愧，得作白头翁。古



   卷443_69 【木芙蓉花下招客饮】白居易 

晚凉思饮两三杯，召得江头酒客来。
莫怕秋无伴醉物，水莲花尽木莲开。



   卷443_70 【悲歌】白居易 

白头新洗镜新磨，老逼身来不奈何。耳里频闻故人死， 
眼前唯觉少年多。塞鸿遇暖犹回翅，江水因潮亦反波。 
独有衰颜留不得，醉来无计但悲歌。主



   卷443_71 【江楼晚眺，景物鲜奇，吟玩成篇，寄水部张员外】白居易 

澹烟疏雨间斜阳，江色鲜明海气凉。蜃散云收破楼阁， 
虹残水照断桥梁。风翻白浪花千片，雁点青天字一行。 
好著丹青图画取，题诗寄与水曹郎。主



   卷443_72 【夜招周协律，兼答所赠】白居易 

满眼虽多客，开眉复向谁。少年非我伴，秋夜与君期。 
落魄俱耽酒，殷勤共爱诗。相怜别有意，彼此老无儿。斋



   卷443_73 【重酬周判官】白居易 

秋爱冷吟春爱醉，诗家眷属酒家仙。
若教早被浮名系，可得闲游三十年。



   卷443_74 【饮后夜醒】白居易 

黄昏饮散归来卧，夜半人扶强起行。枕上酒容和睡醒， 
楼前海月伴潮生。将归梁燕还重宿，欲灭窗灯却复明。 
直至晓来犹妄想，耳中如有管弦声。知



   卷443_75 【代卖薪女赠诸妓】白居易 

乱蓬为鬓布为巾，晓蹋寒山自负薪。
一种钱唐江畔女，著红骑马是何人。



   卷443_76 【奉和李大夫题新诗二首各六韵·因严亭】白居易 

箕颍人穷独，蓬壶路阻难。何如兼吏隐，复得事跻攀。 
岩树罗阶下，江云贮栋间。似移天目石，疑入武丘山。 
清景徒堪赏，皇恩肯放闲。遥知兴未足，即被诏征还。斋



   卷443_77 【奉和李大夫题新诗二首各六韵·忘筌亭】白居易 

翠巘公门对，朱轩野径连。只开新户牖，不改旧风烟。 
虚室闲生白，高情澹入玄。酒容同座劝，诗借属城传。 
自笑沧江畔，遥思绛帐前。亭台随处有，争敢比忘筌。斋



   卷443_78 【予以长庆二年冬十月到杭州明年秋九月始与范…遂留绝句】白居易 

云水埋藏恩德洞，簪裾束缚使君身。
暂来不宿归州去，应被山呼作俗人。



   卷443_79 【早冬】白居易 

十月江南天气好，可怜冬景似春华。霜轻未杀萋萋草， 
日暖初干漠漠沙。老柘叶黄如嫩树，寒樱枝白是狂花。 
此时却羡闲人醉，五马无由入酒家。知



   卷443_80 【岁假内命酒赠周判官、萧协律】白居易 

共知欲老流年急，且喜新正假日频。闻健此时相劝醉， 
偷闲何处共寻春。脚随周叟行犹疾，头比萧翁白未匀。 
岁酒先拈辞不得，被君推作少年人。知



   卷443_81 【与诸客携酒寻去年梅花有感】白居易 

马上同携今日杯，湖边共觅去春梅。年年只是人空老， 
处处何曾花不开。诗思又牵吟咏发，酒酣闲唤管弦来。 
樽前百事皆依旧，点检惟无薛秀才。知



   卷443_82 【醉送李协律赴湖南辟命，因寄沈八中丞】白居易 

富阳山底樟亭畔，立马停舟飞酒盂。曾共中丞情缱绻， 
暂留协律语踟蹰。紫微星北承恩去，青草湖南称意无。 
不羡君官羡君幕，幕中收得阮元瑜。知



   卷443_83 【内道场永讙上人就郡见访善说维摩经临别请诗因以此赠】白居易 

五夏登坛内殿师，水为心地玉为仪。正传金粟如来偈， 
何用钱唐太守诗。苦海出来应有路，灵山别后可无期。 
他生莫忘今朝会，虚白亭中法乐时。知



   卷443_84 【见李苏州示男阿武诗，自感成咏】白居易 

遥羡青云里，祥鸾正引雏。自怜沧海伴，老蚌不生珠。斋



   卷443_85 【正月十五日夜月】白居易 

岁熟人心乐，朝游复夜游。春风来海上，明月在江头。 
灯火家家市，笙歌处处楼。无妨思帝里，不合厌杭州。古



   卷443_86 【题州北路傍老柳树】白居易 

皮枯缘受风霜久，条短为应攀折频。但见半衰当此路， 
不知初种是何人。雪花零碎逐年减，烟叶稀疏随分新。 
莫道老株芳意少，逢春犹胜不逢春。古



   卷443_87 【题清头陀】白居易 

头陀独宿寺西峰，百尺禅庵半夜钟。
烟月苍苍风瑟瑟，更无杂树对山松。



   卷443_88 【自叹二首】白居易 

形羸自觉朝餐减，睡少偏知夜漏长。
实事渐消虚事在，银鱼金带绕腰光。

二毛晓落梳头懒，两眼春昏点药频。
唯有闲行犹得在，心情未到不如人。



   卷443_89 【湖上醉中代诸妓寄严郎中】白居易 

笙歌杯酒正欢娱，忽忆仙郎望帝都。借问连宵直南省， 
何如尽日醉西湖。蛾眉别久心知否，鸡舌含多口厌无。 
还有些些惆怅事，春来山路见蘼芜。斋



   卷443_90 【自咏】白居易 

闷发每吟诗引兴，兴来兼酌酒开颜。欲逢假日先招客， 
正对衙时亦望山。句检簿书多卤莽，堤防官吏少机关。 
谁能头白劳心力，人道无才也是闲。斋



   卷443_91 【晚兴】白居易 

草浅马翩翩，新晴薄暮天。柳条春拂面，衫袖醉垂鞭。 
立语花堤上，行吟水寺前。等闲消一日，不觉过三年。古



   卷443_92 【早兴】白居易 

晨光出照屋梁明，初打开门鼓一声。犬上阶眠知地湿， 
鸟临窗语报天晴。半销宿酒头仍重，新脱冬衣体乍轻。 
睡觉心空思想尽，近来乡梦不多成。古



   卷443_93 【竹楼宿】白居易 

小书楼下千竿竹，深火炉前一醆灯。
此处与谁相伴宿，烧丹道士坐禅僧。



   卷443_94 【湖上招客送春泛舟】白居易 

欲送残春招酒伴，客中谁最有风情。两瓶箬下新开得， 
一曲霓裳初教成。排比管弦行翠袖，指麾船舫点红旌。 
慢牵好向湖心去，恰似菱花镜上行。主



   卷443_95 【戏醉客】白居易 

莫言鲁国书生懦，莫把杭州刺史欺。
醉客请君开眼望，绿杨风下有红旗。



   卷443_96 【紫阳花】白居易 

何年植向仙坛上，早晚移栽到梵家。
虽在人间人不识，与君名作紫阳花。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十四 
 
   
　 
　

　
 　



   卷444_1 【郡斋旬假始命宴呈座客示郡寮（自此后在苏州作）】白居易 

公门日两衙，公假月三旬。衙用决簿领，旬以会亲宾。 
公多及私少，劳逸常不均。况为剧郡长，安得闲宴频。 
下车已二月，开筵始今晨。初黔军厨突，一拂郡榻尘。 
既备献酬礼，亦具水陆珍。萍醅箬溪醑，水鲙松江鳞。 
侑食乐悬动，佐欢妓席陈。风流吴中客，佳丽江南人。 
歌节点随袂，舞香遗在茵。清奏凝未阕，酡颜气已春。 
众宾勿遽起，群寮且逡巡。无轻一日醉，用犒九日勤。 
微彼九日勤，何以治吾民。微此一日醉，何以乐吾身。古



   卷444_2 【题西亭】白居易 

朝亦视簿书，暮亦视簿书。簿书视未竟，蟋蟀鸣座隅。 
始觉芳岁晚，复嗟尘务拘。西园景多暇，可以少踌躇。 
池鸟澹容与，桥柳高扶疏。烟蔓袅青薜，水花披白蕖。 
何人造兹亭，华敞绰有馀。四檐轩鸟翅，复屋罗蜘蛛。 
直廊抵曲房，窈窕深且虚。修竹夹左右，清风来徐徐。 
此宜宴佳宾，鼓瑟吹笙竽。荒淫即不可，废旷将何如。 
幸有酒与乐，及时欢且娱。忽其解郡印，他人来此居。古



   卷444_3 【郡中西园】白居易 

闲园多芳草，春夏香靡靡。深树足佳禽，旦暮鸣不已。 
院门闭松竹，庭径穿兰芷。爱彼池上桥，独来聊徙倚。 
鱼依藻长乐，鸥见人暂起。有时舟随风，尽日莲照水。 
谁知郡府内，景物闲如此。始悟喧静缘，何尝系远迩。斋



   卷444_4 【北亭卧】白居易 

树绿晚阴合，池凉朝气清。莲开有佳色，鹤唳无凡声。 
唯此闲寂境，惬我幽独情。病假十五日，十日卧兹亭。 
明朝吏呼起，还复视黎甿。斋



   卷444_5 【一叶落】白居易 

烦暑郁未退，凉飙潜已起。寒温与盛衰，递相为表里。 
萧萧秋林下，一叶忽先委。勿言微摇落，摇落从此始。古



   卷444_6 【崔湖州赠红石琴荐焕如锦文，无以答之，以诗酬谢】白居易 

赪锦支绿绮，韵同相感深。千年古涧石，八月秋堂琴。 
引出山水思，助成金玉音。人间无可比，比我与君心。知



   卷444_7 【九日宴集，醉题郡楼，兼呈周、殷二判官】白居易 

前年九日馀杭郡，呼宾命宴虚白堂。去年九日到东洛， 
今年九日来吴乡。两边蓬鬓一时白，三处菊花同色黄。 
一日日知添老病，一年年觉惜重阳。江南九月未摇落， 
柳青蒲绿稻穗香。姑苏台榭倚苍霭，太湖山水含清光。 
可怜假日好天色，公门吏静风景凉。榜舟鞭马取宾客， 
扫楼拂席排壶觞。胡琴铮鏦指拨剌。吴娃美丽眉眼长。 
笙歌一曲思凝绝，金钿再拜光低昂。日脚欲落备灯烛， 
风头渐高加酒浆。觥醆艳翻菡萏叶，舞鬟摆落茱萸房。 
半酣凭槛起四顾，七堰八门六十坊。远近高低寺间出， 
东西南北桥相望。水道脉分棹鳞次，里闾棋布城册方。 
人烟树色无隙罅，十里一片青茫茫。自问有何才与政， 
高厅大馆居中央。铜鱼今乃泽国节，刺史是古吴都王。 
郊无戎马郡无事，门有棨戟腰有章。盛时傥来合惭愧， 
壮岁忽去还感伤。从事醒归应不可，使君醉倒亦何妨。 
请君停杯听我语，此语真实非虚狂。五旬已过不为夭， 
七十为期盖是常。须知菊酒登高会，从此多无二十场。古



   卷444_8 【同微之赠别郭虚舟炼师五十韵】白居易 

我为江司马，君为荆判司。俱当愁悴日，始识虚舟师。 
师年三十馀，白皙好容仪。专心在铅汞，馀力工琴棋。 
静弹弦数声，闲饮酒一卮。因指尘土下，蜉蝣良可悲。 
不闻姑射上，千岁冰雪肌。不见辽城外，古今冢累累。 
嗟我天地间，有术人莫知。得可逃死籍，不唯走三尸。 
授我参同契，其辞妙且微。六一閟扃鐍，子午守雄雌。 
我读随日悟，心中了无疑。黄芽与紫车，谓其坐致之。 
自负因自叹，人生号男儿。若不佩金印，即合翳玉芝。 
高谢人间世，深结山中期。泥坛方合矩，铸鼎圆中规。 
炉橐一以动，瑞气红辉辉。斋心独叹拜，中夜偷一窥。 
二物正訢合，厥状何怪奇。绸缪夫妇体，狎猎鱼龙姿。 
简寂馆钟后，紫霄峰晓时。心尘未净洁，火候遂参差。 
万寿觊刀圭，千功失毫厘。先生弹指起，姹女随烟飞。 
始知缘会间，阴骘不可移。药灶今夕罢，诏书明日追。 
追我复追君，次第承恩私。官虽小大殊，同立白玉墀。 
我直紫微闼，手进赏罚词。君侍玉皇座，口含生杀机。 
直躬易媒孽，浮俗我瑕疵。转徙今安在，越峤吴江湄。 
一提支郡印，一建连帅旗。何言四百里，不见如天涯。 
秋风旦夕来，白日西南驰。雪霜各满鬓，朱紫徒为衣。 
师从庐山洞，访旧来于斯。寻君又觅我，风驭纷逶迤。 
帔裾曳黄绢，须发垂青丝。逢人但敛手，问道亦颔颐。 
孤云难久留，十日告将归。款曲话平昔，殷勤勉衰羸。 
后会杳何许，前心日磷缁。俗家无异物，何以充别资。 
素笺一百句，题附元家诗。朱顶鹤一只，与师云间骑。 
云间鹤背上，故情若相思。时时摘一句，唱作步虚辞。主



   卷444_9 【霓裳羽衣歌（和微之）】白居易 

我昔元和侍宪皇，曾陪内宴宴昭阳。千歌百舞不可数， 
就中最爱霓裳舞。舞时寒食春风天，玉钩栏下香案前。 
案前舞者颜如玉，不著人家俗衣服。虹裳霞帔步摇冠， 
钿璎累累佩珊珊。娉婷似不任罗绮，顾听乐悬行复止。 
磬箫筝笛递相搀，击擫弹吹声逦迤。散序六奏未动衣， 
阳台宿云慵不飞。中序擘騞初入拍，秋竹竿裂春冰拆。 
飘然转旋回雪轻，嫣然纵送游龙惊。小垂手后柳无力， 
斜曳裾时云欲生。烟蛾敛略不胜态，风袖低昂如有情。 
上元点鬟招萼绿，王母挥袂别飞琼。繁音急节十二遍， 
跳珠撼玉何铿铮。翔鸾舞了却收翅，唳鹤曲终长引声。 
当时乍见惊心目，凝视谛听殊未足。一落人间八九年， 
耳冷不曾闻此曲。湓城但听山魈语，巴峡唯闻杜鹃哭。 
移领钱唐第二年，始有心情问丝竹。玲珑箜篌谢好筝， 
陈宠觱栗沈平笙。清弦脆管纤纤手，教得霓裳一曲成。 
虚白亭前湖水畔，前后祗应三度按。便除庶子抛却来， 
闻道如今各星散。今年五月至苏州，朝钟暮角催白头。 
贪看案牍常侵夜，不听笙歌直到秋。秋来无事多闲闷， 
忽忆霓裳无处问。闻君部内多乐徒，问有霓裳舞者无。 
答云七县十万户，无人知有霓裳舞。唯寄长歌与我来， 
题作霓裳羽衣谱。四幅花笺碧间红，霓裳实录在其中。 
千姿万状分明见，恰与昭阳舞者同。眼前仿佛睹形质， 
昔日今朝想如一。疑从魂梦呼召来，似著丹青图写出。 
我爱霓裳君合知，发于歌咏形于诗。君不见我歌云， 
惊破霓裳羽衣曲。又不见我诗云，曲爱霓裳未拍时。 
由来能事皆有主，杨氏创声君造谱。君言此舞难得人， 
须是倾城可怜女。吴妖小玉飞作烟，越艳西施化为土。 
娇花巧笑久寂寥，娃馆苎萝空处所。如君所言诚有是， 
君试从容听我语。若求国色始翻传，但恐人间废此舞。 
妍媸优劣宁相远，大都只在人抬举。李娟张态君莫嫌， 
亦拟随宜且教取。斋



   卷444_10 【小童薛阳陶吹觱栗歌（和浙西李大夫作）】白居易 

剪削干芦插寒竹，九孔漏声五音足。近来吹者谁得名， 
关璀老死李衮生。衮今又老谁其嗣，薛氏乐童年十二。 
指点之下师授声，含嚼之间天与气。润州城高霜月明， 
吟霜思月欲发声。山头江底何悄悄，猿声不喘鱼龙听。 
翕然声作疑管裂，诎然声尽疑刀截。有时婉软无筋骨， 
有时顿挫生棱节。急声圆转促不断，轹轹辚辚似珠贯。 
缓声展引长有条，有条直直如笔描。下声乍坠石沉重， 
高声忽举云飘萧。明旦公堂陈宴席，主人命乐娱宾客。 
碎丝细竹徒纷纷，宫调一声雄出群。众音覙缕不落道， 
有如部伍随将军。嗟尔阳陶方稚齿，下手发声已如此。 
若教头白吹不休，但恐声名压关李。斋



   卷444_11 【啄木曲】白居易 

莫买宝剪刀，虚费千金直。我有心中愁，知君剪不得。 
莫磨解结锥，徒劳人气力。我有肠中结，知君解不得。 
莫染红丝线，徒夸好颜色。我有双泪珠，知君穿不得。 
莫近红炉火，炎气徒相逼。我有两鬓霜，知君销不得。 
刀不能剪心愁，锥不能解肠结。线不能穿泪珠， 
火不能销鬓雪。不如饮此神圣杯，万念千忧一时歇。古



   卷444_12 【题灵岩寺（寺即吴馆娃宫，鸣屟廊砚池采香径遗迹在焉）】白居易 

娃宫屟廊寻已倾，砚池香径又欲平。二三月时何草绿， 
几百年来空月明。使君虽老颇多思，携觞领妓处处行。 
今愁古恨入丝竹，一曲凉州无限情。直自当时到今日， 
中间歌吹更无声。斋



   卷444_13 【双石】白居易 

苍然两片石，厥状怪且丑。俗用无所堪，时人嫌不取。 
结从胚浑始，得自洞庭口。万古遗水滨，一朝入吾手。 
担舁来郡内，洗刷去泥垢。孔黑烟痕深，罅青苔色厚。 
老蛟蟠作足，古剑插为首。忽疑天上落，不似人间有。 
一可支吾琴，一可贮吾酒。峭绝高数尺，坳泓容一斗。 
五弦倚其左，一杯置其右。洼樽酌未空，玉山颓已久。 
人皆有所好，物各求其偶。渐恐少年场，不容垂白叟。 
回头问双石，能伴老夫否。石虽不能言，许我为三友。主



   卷444_14 【宿东亭晓兴】白居易 

温温土炉火，耿耿纱笼烛。独抱一张琴，夜入东斋宿。 
窗声度残漏，帘影浮初旭。头痒晓梳多，眼昏春睡足。 
负暄檐宇下，散步池塘曲。南雁去未回，东风来何速。 
雪依瓦沟白，草绕墙根绿。何言万户州，太守常幽独。知



   卷444_15 【日渐长，赠周、殷二判官】白居易 

日渐长，春尚早。墙头半露红萼枝，池岸新铺绿芽草。 
蹋草攀枝仰头叹，何人知此春怀抱。年颜盛壮名未成， 
官职欲高身已老。万茎白发真堪恨，一片绯衫何足道。 
赖得君来劝一杯，愁开闷破心头好。古



   卷444_16 【花前叹】白居易 

前岁花前五十二，今年花前五十五。岁课年功头发知， 
从霜成雪君看取。几人得老莫自嫌，樊李吴韦尽成土。 
南州桃李北州梅，且喜年年作花主。花前置酒谁相劝， 
容坐唱歌满起舞。欲散重拈花细看，争知明日无风雨。斋



   卷444_17 【自咏五首】白居易 

朝亦随群动，暮亦随群动。荣华瞬息间，求得将何用。 
形骸与冠盖，假合相戏弄。但异睡著人，不知梦是梦。古

一家五十口，一郡十万户。出为差科头，入为衣食主。 
水旱合心忧，饥寒须手抚。何异食蓼虫，不知苦是苦。主

公私颇多事，衰惫殊少欢。迎送宾客懒，鞭笞黎庶难。 
老耳倦声乐，病口厌杯盘。既无可恋者，何以不休官。古

一日复一日，自问何留滞。为贪逐日俸，拟作归田计。 
亦须随丰约，可得无限剂。若待足始休，休官在何岁。主

官舍非我庐，官园非我树。洛中有小宅，渭上有别墅。 
既无婚嫁累，幸有归休处。归去诚已迟，犹胜不归去。古



   卷444_18 【和微之听妻弹别鹤操，因为解释其义，依韵加四句】白居易 

义重莫若妻，生离不如死。誓将死同穴，其奈生无子。 
商陵追礼教，妇出不能止。舅姑明旦辞，夫妻中夜起。 
起闻双鹤别，若与人相似。听其悲唳声，亦如不得已。 
青田八九月，辽城一万里。裴回去住云，呜咽东西水。 
写之在琴曲，听者酸心髓。况当秋月弹，先入忧人耳。 
怨抑掩朱弦，沉吟停玉指。一闻无儿叹，相念两如此。 
无儿虽薄命，有妻偕老矣。幸免生别离，犹胜商陵氏。古



   卷444_19 【题故元少尹集后二首】白居易 

黄壤讵知我，白头徒忆君。唯将老年泪，一洒故人文。主

遗文三十轴，轴轴金玉声。龙门原上土，埋骨不埋名。知



   卷444_20 【和微之四月一日作】白居易 

四月一日天，花稀叶阴薄。泥新燕影忙，蜜熟蜂声乐。 
麦风低冉冉，稻水平漠漠。芳节或蹉跎，游心稍牢落。 
春华信为美，夏景亦未恶。飐浪嫩青荷，重栏晚红药。 
吴宫好风月，越郡多楼阁。两地诚可怜，其奈久离索。古



   卷444_21 【吴中好风景二首】白居易 

吴中好风景，八月如三月。水荇叶仍香，木莲花未歇。 
海天微雨散，江郭纤埃灭。暑退衣服干，潮生船舫活。 
两衙渐多暇，亭午初无热。骑吏语使君，正是游时节。古

吴中好风景，风景无朝暮。晓色万家烟，秋声八月树。 
舟移管弦动，桥拥旌旗驻。改号齐云楼，重开武丘路。 
况当丰岁熟，好是欢游处。州民劝使君，且莫抛官去。知



   卷444_22 【答刘禹锡白太守行】白居易 

吏满六百石，昔贤辄去之。秩登二千石，今我方罢归。 
我秩讶已多，我归惭已迟。犹胜尘土下，终老无休期。 
卧乞百日告，起吟五篇诗。朝与府吏别，暮与州民辞。 
去年到郡时，麦穗黄离离。今年去郡日，稻花白霏霏。 
为郡已周岁，半岁罹旱饥。襦袴无一片，甘棠无一枝。 
何乃老与幼，泣别尽沾衣。下惭苏人泪，上愧刘君辞。主



   卷444_23 【别苏州】白居易 

浩浩姑苏民，郁郁长洲城。来惭荷宠命，去愧无能名。 
青紫行将吏，班白列黎氓。一时临水拜，十里随舟行。 
饯筵犹未收，征棹不可停。稍隔烟树色，尚闻丝竹声。 
怅望武丘路，沉吟浒水亭。还乡信有兴，去郡能无情。知



   卷444_24 【卯时酒】白居易 

佛法赞醍醐，仙方夸沆瀣。未如卯时酒，神速功力倍。 
一杯置掌上，三咽入腹内。煦若春贯肠，暄如日炙背。 
岂独肢体畅，仍加志气大。当时遗形骸，竟日忘冠带。 
似游华胥国，疑反混元代。一性既完全，万机皆破碎。 
半醒思往来，往来吁可怪。宠辱忧喜间，惶惶二十载。 
前年辞紫闼，今岁抛皂盖。去矣鱼返泉，超然蝉离蜕。 
是非莫分别，行止无疑碍。浩气贮胸中，青云委身外。 
扪心私自语，自语谁能会。五十年来心，未如今日泰。 
况兹杯中物，行坐长相对。斋



   卷444_25 【自问行何迟】白居易 

前月发京口，今辰次淮涯。二旬四百里，自问行何迟。 
还乡无他计，罢郡有馀资。进不慕富贵，退未忧寒饥。 
以此易过日，腾腾何所为。逢山辄倚棹，遇寺多题诗。 
酒醒夜深后，睡足日高时。眼底一无事，心中百不知。 
想到京国日，懒放亦如斯。何必冒风水，促促赴程归。知



   卷444_26 【除日答梦得同发楚州】白居易 

共作千里伴，俱为一郡回。岁阴中路尽，乡思先春来。 
山雪晚犹在，淮冰晴欲开。归欤吟可作，休恋主人杯。主



   卷444_27 【问杨琼】白居易 

古人唱歌兼唱情，今人唱歌唯唱声。
欲说向君君不会，试将此语问杨琼。



   卷444_28 【有感三首】白居易 

鬓发已斑白，衣绶方朱紫。穷贱当壮年，富荣临暮齿。 
车舆红尘合，第宅青烟起。彼来此须去，品物之常理。 
第宅非吾庐，逆旅暂留止。子孙非我有，委蜕而已矣。 
有如蚕造茧，又似花生子。子结花暗凋，茧成蚕老死。 
悲哉可奈何，举世皆如此。主

莫养瘦马驹，莫教小妓女。后事在目前，不信君看取。 
马肥快行走，妓长能歌舞。三年五岁间，已闻换一主。 
借问新旧主，谁乐谁辛苦。请君大带上，把笔书此语。斋

往事勿追思，追思多悲怆。来事勿相迎，相迎已惆怅。 
不如兀然坐，不如塌然卧。食来即开口，睡来即合眼。 
二事最关身，安寝加餐饭。忘怀任行止，委命随修短。 
更若有兴来，狂歌酒一醆。斋



   卷444_29 【宿荥阳】白居易 

生长在荥阳，少小辞乡曲。迢迢四十载，复向荥阳宿。 
去时十一二，今年五十六。追思儿戏时，宛然犹在目。 
旧居失处所，故里无宗族。岂唯变市朝，兼亦迁陵谷。 
独有溱洧水，无情依旧绿。主



   卷444_30 【经溱洧】白居易 

落日驻行骑，沉吟怀古情。郑风变已尽，溱洧至今清。 
不见士与女，亦无芍药名。斋



   卷444_31 【就花枝】白居易 

就花枝，移酒海，今朝不醉明朝悔。且算欢娱逐日来， 
任他容鬓随年改。醉翻衫袖抛小令，笑掷骰盘呼大采。 
自量气力与心情，三五年间犹得在。斋



   卷444_32 【喜雨】白居易 

圃旱忧葵堇，农旱忧禾菽。人各有所私，我旱忧松竹。 
松干竹焦死，眷眷在心目。洒叶溉其根，汲水劳僮仆。 
油云忽东起，凉雨凄相续。似面洗垢尘，如头得膏沐。 
千柯习习润，万叶欣欣绿。千日浇灌功，不如一霢霂。 
方知宰生灵，何异活草木。所以圣与贤，同心调玉烛。知



   卷444_33 【题道宗上人十韵】白居易 

如来说偈赞，菩萨著论议。是故宗律师，以诗为佛事。 
一音无差别，四句有诠次。欲使第一流，皆知不二义。 
精洁沾戒体，闲淡藏禅味。从容恣语言，缥缈离文字。 
旁延邦国彦，上达王公贵。先以诗句牵，后令入佛智。 
人多爱师句，我独知师意。不似休上人，空多碧云思。斋



   卷444_34 【寄皇甫宾客】白居易 

名利既两忘，形体方自遂。卧掩罗雀门，无人惊我睡。 
睡足斗擞衣，闲步中庭地。食饱摩挲腹，心头无一事。 
除却玄晏翁，何人知此味。斋



   卷444_35 【寄庾侍郎】白居易 

一双华亭鹤，数片太湖石。巉巉苍玉峰，矫矫青云翮。 
是时岁云暮，淡薄烟景夕。庭霜封石棱，池雪印鹤迹。 
幽致竟谁别，闲静聊自适。怀哉庾顺之，好是今宵客。斋



   卷444_36 【寄崔少监】白居易 

微微西风生，稍稍东方明。入秋神骨爽，琴晓丝桐清。 
弹为古宫调，玉水寒泠泠。自觉弦指下，不是寻常声。 
须臾群动息，掩琴坐空庭。直至日出后，犹得心和平。 
惜哉意未已，不使崔君听。主



   卷444_37 【醉题沈子明壁】白居易 

不爱君池东十丛菊，不爱君池南万竿竹。爱君帘下唱歌人， 
色似芙蓉声似玉。我有阳关君未闻，若闻亦应愁杀君。斋



   卷444_38 【劝酒】白居易 

劝君一醆君莫辞，劝君两醆君莫疑，劝君三醆君始知。 
面上今日老昨日，心中醉时胜醒时。天地迢遥自长久， 
白兔赤乌相趁走。身后堆金拄北斗，不如生前一樽酒。 
君不见春明门外天欲明，喧喧歌哭半死生。 
游人驻马出不得，白舆素车争路行。归去来，头已白， 
典钱将用买酒吃。古



   卷444_39 【落花】白居易 

留春春不住，春归人寂寞。厌风风不定，风起花萧索。 
既兴风前叹，重命花下酌。劝君尝绿醅，教人拾红萼。 
桃飘火焰焰，梨堕雪漠漠。独有病眼花，春风吹不落。古



   卷444_40 【对镜吟】白居易 

白头老人照镜时，掩镜沉吟吟旧诗。二十年前一茎白， 
如今变作满头丝。吟罢回头索杯酒，醉来屈指数亲知。 
老于我者多穷贱，设使身存寒且饥。少于我者半为土， 
墓树已抽三五枝。我今幸得见头白，禄俸不薄官不卑。 
眼前有酒心无苦，只合欢娱不合悲。主



   卷444_41 【耳顺吟，寄敦诗、梦得】白居易 

三十四十五欲牵，七十八十百病缠。五十六十却不恶， 
恬淡清净心安然。已过爱贪声利后，犹在病羸昏耄前。 
未无筋力寻山水，尚有心情听管弦。闲开新酒尝数醆， 
醉忆旧诗吟一篇。敦诗梦得且相劝，不用嫌他耳顺年。知



   卷444_42 【别毡帐火炉】白居易 

忆昨腊月天，北风三尺雪。年老不禁寒，夜长安可彻。 
赖有青毡帐，风前自张设。复此红火炉，雪中相暖热。 
如鱼入渊水，似兔藏深穴。婉软蛰鳞苏，温燉冻肌活。 
方安阴惨夕，遽变阳和节。无奈时候迁，岂是恩情绝。 
毳bD逐日卷，香燎随灰灭。离恨属三春，佳期在十月。 
但令此身健，不作多时别。主



   卷444_43 【六年春赠分司东都诸公（时为河南尹）】白居易 

我为同州牧，内愧无才术。忝擢恩已多，遭逢幸非一。 
偶当谷贱岁，适值民安日。郡县狱空虚，乡闾盗奔逸。 
其间最幸者，朝客多分秩。行接鸳鹭群，坐成芝兰室。 
时联拜表骑，间动题诗笔。夜雪秉烛游，春风携榼出。 
花教莺点检，柳付风排比。法酒淡清浆，含桃袅红实。 
洛童调金管，卢女铿瑶瑟。黛惨歌思深，腰凝舞拍密。 
每因同醉乐，自觉忘衰疾。始悟肘后方，不如杯中物。 
生涯随日过，世事何时毕。老子苦乖慵，希君数牵率。知



   卷444_44 【九日代罗、樊二妓招舒著作（齐梁格）】白居易 

罗敷敛双袂，樊姬献一杯。不见舒员外，秋菊为谁开。斋



   卷444_45 【忆旧游（寄刘苏州）】白居易 

忆旧游，旧游安在哉。旧游之人半白首，旧游之地多苍苔。 
江南旧游凡几处，就中最忆吴江隈。长洲苑绿柳万树， 
齐云楼春酒一杯。阊门晓严旗鼓出，皋桥夕闹船舫回。 
修蛾慢脸灯下醉，急管繁弦头上催。六七年前狂烂熳， 
三千里外思裴回。李娟张态一春梦，周五殷三归夜台。 
虎丘月色为谁好，娃宫花枝应自开。赖得刘郎解吟咏， 
江山气色合归来。斋



   卷444_46 【答崔宾客晦叔十二月四日见寄（来篇云共相呼唤醉归来）】白居易 

今岁日馀二十六，来岁年登六十二，尚不能忧眼下身， 
因何更算人间事。居士忘筌默默坐，先生枕麹昏昏睡。 
早晚相从归醉乡，醉乡去此无多地。斋



   卷444_47 【劝我酒】白居易 

劝我酒，我不辞。请君歌，歌莫迟。歌声长，辞亦切， 
此辞听者堪愁绝。洛阳女儿面似花，河南大尹头如雪。古



   卷444_48 【赠韦处士，六年夏大热旱】白居易 

骄阳连毒暑，动植皆枯槁。旱日乾密云，炎烟焦茂草。 
少壮犹困苦，况予病且老。脱无白栴檀，何以除热恼。 
汗巾束头鬓，膻食熏襟抱。始觉韦山人，休粮散发好。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十五 
 
   
　 
　

　
 　



   卷445_1 【和微之诗二十三首·和晨霞（此后在上都作）】白居易 

君歌仙氏真，我歌慈氏真。慈氏发真念，念此阎浮人。 
左命大迦叶，右召桓提因。千万化菩萨，百亿诸鬼神。 
上自非相顶，下及风水轮。胎卵湿化类，蠢蠢难具陈。 
弘愿在救拔，大悲忘辛勤。无论善不善，岂间冤与亲。 
抉开生盲眼，摆去烦恼尘。烛以智慧日，洒之甘露津。 
千界一时度，万法无与邻。借问晨霞子，何如朝玉宸。古



   卷445_2 【和微之诗二十三首·和送刘道士游天台】白居易 

闻君梦游仙，轻举超世雰。握持尊皇节，统卫吏兵军。 
灵旗星月象，天衣龙凤纹。佩服交带箓，讽吟蕊珠文。 
阆宫缥缈间，钧乐依稀闻。斋心谒西母，暝拜朝东君。 
烟霏子晋裾，霞烂麻姑裙。倏忽别真侣，怅望随归云。 
人生同大梦，梦与觉谁分。况此梦中梦，悠哉何足云。 
假如金阙顶，设使银河濆。既未出三界，犹应在五蕴。 
饮咽日月精，茹嚼沆瀣芬。尚是色香味，六尘之所熏。 
仙中有大仙，首出梦幻群。慈光一照烛，奥法相絪缊。 
不知万龄暮，不见三光曛。一性自了了，万缘徒纷纷。 
苦海不能漂，劫火不能焚。此是竺乾教，先生垂典坟。知



   卷445_3 【和微之诗二十三首·和栉沐寄道友】白居易 

栉沐事朝谒，中门初动关。盛服去尚早，假寐须臾间。 
钟声发东寺，夜色藏南山。停骖待五漏，人马同时闲。 
高星粲金粟，落月沉玉环。出门向关路，坦坦无阻艰。 
始出里北閈，稍转市西闤。晨烛照朝服，紫烂复朱殷。 
由来朝廷士，一入多不还。因循掷白日，积渐凋朱颜。 
青云已难致，碧落安能攀。但且知止足，尚可销忧患。主



   卷445_4 【和微之诗二十三首·和祝苍华】白居易 

日居复月诸，环回照下土。使我玄云发，化为素丝缕。 
禀质本羸劣，养生仍莽卤。痛饮困连宵，悲吟饥过午。 
遂令头上发，种种无尺五。根稀比黍苗，梢细同钗股。 
岂是乏膏沐，非关栉风雨。最为悲伤多，心焦衰落苦。 
馀者能有几，落者不可数。秃似鹊填河，堕如乌解羽。 
苍华何用祝，苦辞亦休吐。匹如剃头僧，岂要巾冠主。斋



   卷445_5 【和微之诗二十三首·和我年三首】白居易 

我年五十七，荣名得几许。甲乙三道科，苏杭两州主。 
才能本浅薄，心力虚劳苦。可能随众人，终老于尘土。古

我年五十七，归去诚已迟。历官十五政，数若珠累累。 
野萍始宾荐，场苗初絷维。因读管萧书，窃慕大有为。 
及遭荣遇来，乃觉才力羸。黄纸诏频草，朱轮车载脂。 
妻孥及仆使，皆免寒与饥。省躬私自愧，知我者微之。 
永怀山阴守，未遂嵩阳期。如何坐留滞，头白江之湄。斋

我年五十七，荣名得非少。报国竟何如，谋身犹未了。 
昔尝速官谤，恩大而惩小。一黜鹤辞轩，七年鱼在沼。 
将枯鳞再跃，经铩翮重矫。白日上昭昭，青云高渺渺。 
平生颇同病，老大宜相晓。紫绶足可荣，白头不为夭。 
夙怀慕箕颍，晚节期松筱。何当阙下来，同拜陈情表。主



   卷445_6 【和微之诗二十三首·和三月三十日四十韵】白居易 

送春君何在，君在山阴署。忆我苏杭时，春游亦多处。 
为君歌往事，岂敢辞劳虑。莫怪言语狂，须知酬答遽。 
江南腊月半，水冻凝如瘀。寒景尚苍茫，和风已吹嘘。 
女墙城似灶，雁齿桥如锯。鱼尾上奫沦，草芽生沮洳。 
律迟太簇管，日缓羲和驭。布泽木龙催，迎春土牛助。 
雨师习习洒，云将飘飘翥。四野万里晴，千山一时曙。 
杭土丽且康，苏民富而庶。善恶有惩劝，刚柔无吐茹。 
两衙少辞牒，四境稀书疏。俗以劳俫安，政因闲暇著。 
仙亭日登眺，虎丘时游豫。寻幽驻旌轩，选胜回宾御。 
舟移溪鸟避，乐作林猿觑。池古莫耶沉，石奇罗刹踞。 
水苗泥易耨，畬粟灰难锄。紫蕨抽出畦，白莲埋在淤。 
萎花红带黯，湿叶黄含菸。镜动波飐菱，雪回风旋絮。 
手经攀桂馥，齿为尝梅楚。坐并船脚欹，行多马蹄跙。 
圣贤清浊醉，水陆鲜肥饫。鱼鲙芥酱调，水葵盐豉絮。 
虽微五袴咏，幸免兆人诅。但令乐不荒，何必游无倨。 
吴苑仆寻罢，越城公尚据。旧游几客存，新宴谁人与。 
莫空文举酒，强下何曾箸。江上易优游，城中多毁誉。 
分应当自尽，事勿求人恕。我既无子孙，君仍毕婚娶。 
久为云雨别，终拟江湖去。范蠡有扁舟，陶潜有篮舆。 
两心苦相忆，两口遥相语。最恨七年春，春来各一处。知



   卷445_7 【和微之诗二十三首·和寄乐天】白居易 

贤愚类相交，人情之大率。然自古今来，几人号胶漆。 
近闻屈指数，元某与白乙。旁爱及弟兄，中权避家室。 
松筠与金石，未足喻坚密。在车如轮辕，在身如肘腋。 
又如风云会，天使相召匹。不似势利交，有名而无实。 
顷我在杭岁，值君之越日。望愁来仪迟，宴惜流景疾。 
坐耀黄金带，酌酡赪玉质。酣歌口不停，狂舞衣相拂。 
平生赏心事，施展十未一。会笑始哑哑，离嗟乃唧唧。 
饯筵才收拾，征棹遽排比。后恨苦绵绵，前欢何卒卒。 
居人色惨淡，行子心纡郁。风袂去时挥，云帆望中失。 
宿酲和别思，目眩心忽忽。病魂黯然销，老泪凄其出。 
别君只如昨，芳岁换六七。俱是官家身，后期难自必。知



   卷445_8 【和微之诗二十三首·和寄问刘、白】白居易 

正与刘梦得，醉笑大开口。适值此诗来，欢喜君知否。 
遂令高卷幕，兼遣重添酒。起望会稽云，东南一回首。 
爱君金玉句，举世谁人有。功用随日新，资材本天授。 
吟哦不能散，自午将及酉。遂留梦得眠，匡床宿东牖。古



   卷445_9 【和微之诗二十三首·和新楼北园偶集从孙公度…皆先归】白居易 

闻君新楼宴，下对北园花。主人既贤豪，宾客皆才华。 
初筵日未高，中饮景已斜。天地为幕席，富贵如泥沙。 
嵇刘陶阮徒，不足置齿牙。卧瓮鄙毕卓，落帽嗤孟嘉。 
芳草供枕藉，乱莺助喧哗。醉乡得道路，狂海无津涯。 
一岁春又尽，百年期不赊。同醉君莫辞，独醒古所嗟。 
销愁若沃雪，破闷如割瓜。称觞起为寿，此乐无以加。 
歌声凝贯珠，舞袖飘乱麻。相公谓四座，今日非自夸。 
有奴善吹笙，有婢弹琵琶。十指纤若笋，双鬟黳如鸦。 
履舄起交杂，杯盘散纷拏。归去勿拥遏，倒载逃难遮。 
明日宴东武，后日游若耶。岂独相公乐，讴歌千万家。知



   卷445_10 【和微之诗二十三首·和除夜作】白居易 

君赋此诗夜，穷阴岁之馀。我和此诗日，微和春之初。 
老知颜状改，病觉肢体虚。头上毛发短，口中牙齿疏。 
一落老病界，难逃生死墟。况此促促世，与君多索居。 
君在浙江东，荣驾方伯舆。我在魏阙下，谬乘大夫车。 
妻孥常各饱，奴婢亦盈庐。唯是利人事，比君全不如。 
我统十郎官，君领百吏胥。我掌四曹局，君管十乡闾。 
君为父母君，大惠在资储。我为刀笔吏，小恶乃诛锄。 
君提七郡籍，我按三尺书。俱已佩金印，尝同趋玉除。 
外宠信非薄，中怀何不摅。恩光未报答，日月空居诸。 
磊落尝许君，跼促应笑予。所以自知分，欲先歌归欤。主



   卷445_11 【和微之诗二十三首·和知非】白居易 

因君知非问，诠较天下事。第一莫若禅，第二无如醉。 
禅能泯人我，醉可忘荣悴。与君次第言，为我少留意。 
儒教重礼法，道家养神气。重礼足滋彰，养神多避忌。 
不如学禅定，中有甚深味。旷廓了如空，澄凝胜于睡。 
屏除默默念，销尽悠悠思。春无伤春心，秋无感秋泪。 
坐成真谛乐，如受空王赐。既得脱尘劳，兼应离惭愧。 
除禅其次醉，此说非无谓。一酌机即忘，三杯性咸遂。 
逐臣去室妇，降虏败军帅。思苦膏火煎，忧深扃锁秘。 
须凭百杯沃，莫惜千金费。便似罩中鱼，脱飞生两翅。 
劝君虽老大，逢酒莫回避。不然即学禅，两途同一致。斋



   卷445_12 【和微之诗二十三首·和望晓】白居易 

休吟稽山晓，听咏秦城旦。鸣鸡初有声，宿鸟犹未散。 
丁丁漏向尽，冬冬鼓过半。南山青沈沈，东方白漫漫。 
街心若流水，城角如断岸。星河稍隅落，宫阙方轮焕。 
朝车雷四合，骑火星一贯。赫奕冠盖盛，荧煌朱紫烂。 
沙堤亘蟆池，市路绕龙断。白日忽照耀，红尘纷散乱。 
贵教过客避，荣任行人看。祥烟满虚空，春色无边畔。 
鹓行候晷刻，龙尾登霄汉。台殿暖宜攀，风光晴可玩。 
草铺地茵褥，云卷天帏幔。莺杂佩锵锵，花饶衣粲粲。 
何言终日乐，独起临风叹。叹我同心人，一别春七换。 
相望山隔碍，欲去官羁绊。何日到江东，超然似张翰。古



   卷445_13 【和微之诗二十三首·和李势女】白居易 

减一分太短，增一分太长。不朱面若花，不粉肌如霜。 
色为天下艳，心乃女中郎。自言重不幸，家破身未亡。 
人各有一死，此死职所当。忍将先人体，与主为疣疮。 
妾死主意快，从此两无妨。愿信赤心语，速即白刃光。 
南郡忽感激，却立舍锋铓。抚背称阿姉，归我如归乡。 
竟以恩信待，岂止猜妒忘。由来几上肉，不足挥干将。 
南郡死已久，骨枯墓苍苍。愿于墓上头，立石镌此章。 
劝诫天下妇，不令阴胜阳。斋



   卷445_14 【和微之诗二十三首·和酬郑侍御东阳春闷放怀追越游见寄】白居易 

君得嘉鱼置宾席，乐如南有嘉鱼时。劲气森爽竹竿竦， 
妍文焕烂芙蓉披。载笔在幕名已重，补衮于朝官尚卑。 
一缄疏入掩谷永，三都赋成排左思。自言拜辞主人后， 
离心荡飏风前旗。东南门馆别经岁，春眼怅望秋心悲。 
昨日嘉鱼来访我，方驾同出何所之。乐游原头春尚早， 
百舌新语声椑椑。日趁花忙向南拆，风催柳急从东吹。 
流年惝怳不饶我，美景鲜妍来为谁。红尘三条界阡陌， 
碧草千里铺郊畿。馀霞断时绮幅裂，斜云展处罗文纰。 
暮钟远近声互动，暝鸟高下飞追随。酒酣将归未能去， 
怅然回望天四垂。生何足养嵇著论，途何足泣杨涟洏。 
胡不花下伴春醉，满酌绿酒听黄鹂。嘉鱼点头时一叹， 
听我此言不知疲。语终兴尽各分散，东西轩骑分逶迤。 
此诗勿遣闲人见，见恐与他为笑资。白首旧寮知我者， 
凭君一咏向周师。古



   卷445_15 【和微之诗二十三首·和自劝二首】白居易 

稀稀疏疏绕篱竹，窄窄狭狭向阳屋。屋中有一曝背翁， 
委置形骸如土木。日暮半炉麸炭火，夜深一醆纱笼烛。 
不知有益及民无，二十年来食官禄。就暖移盘檐下食， 
防寒拥被帷中宿。秋官月俸八九万，岂徒遣尔身温足。 
勤操丹笔念黄沙，莫使饥寒囚滞狱。主

急景凋年急于水，念此揽衣中夜起。门无宿客共谁言， 
暖酒挑灯对妻子。身饮数杯妻一醆，馀酌分张与儿女。 
微酣静坐未能眠，风霰萧萧打窗纸。自问有何才与术， 
入为丞郎出刺史。争知寿命短复长，岂得营营心不止。 
请看韦孔与钱崔，半月之间四人死。知



   卷445_16 【和微之诗二十三首·和雨中花】白居易 

真宰倒持生杀柄，闲物命长人短命。松枝上鹤蓍下龟， 
千年不死仍无病。人生不得似龟鹤，少去老来同旦暝。 
何异花开旦暝间，未落仍遭风雨横。草得经年菜连月， 
唯花不与多时节。一年三百六十日，花能几日供攀折。 
桃李无言难自诉，黄莺解语凭君说。莺虽为说不分明， 
叶底枝头谩饶舌。主



   卷445_17 【和微之诗二十三首·和晨兴因报问龟儿】白居易 

冬旦寒惨澹，云日无晶辉。当此岁暮感，见君晨兴诗。 
君诗亦多苦，苦在兄远离。我苦不在远，缠绵肝与脾。 
西院病孀妇，后床孤侄儿。黄昏一恸后，夜半十起时。 
病眼两行血，衰鬓万茎丝。咽绝五脏脉，瘦消百骸脂。 
双目失一目，四肢断两肢。不如溘然逝，安用半活为。 
谁谓荼檗苦，荼檗甘如饴。谁谓汤火热，汤火冷如澌。 
前时君寄诗，忧念问阿龟。喉燥声气窒，经年无报辞。 
及睹晨兴句，未吟先涕垂。因兹涟洳际，一吐心中悲。 
茫茫四海间，此苦唯君知。去我四千里，使我告诉谁。 
仰头向青天，但见雁南飞。凭雁寄一语，为我达微之。 
弦绝有续胶，树斩可接枝。唯我中肠断，应无连得期。主



   卷445_18 【和微之诗二十三首·和朝回与王炼师游南山下】白居易 

蔼蔼春景馀，峨峨夏云初。躞蹀退朝骑，飘飖随风裾。 
晨从四丞相，入拜白玉除。暮与一道士，出寻青溪居。 
吏隐本齐致，朝野孰云殊。道在有中适，机忘无外虞。 
但愧烟霄上，鸾凤为吾徒。又惭云林间，鸥鹤不我疏。 
坐倾数杯酒，卧枕一卷书。兴酣头兀兀，睡觉心于于。 
以此送日月，问师为何如。斋



   卷445_19 【和微之诗二十三首·和尝新酒】白居易 

空腹尝新酒，偶成卯时醉。醉来拥褐裘，直至斋时睡。 
睡酣不语笑，真寝无梦寐。殆欲忘形骸，讵知属天地。 
醒馀和未散，起坐澹无事。举臂一欠伸，引琴弹秋思。斋



   卷445_20 【和微之诗二十三首·和顺之琴者】白居易 

阴阴花院月，耿耿兰房烛。中有弄琴人，声貌俱如玉。 
清泠石泉引，雅澹风松曲。遂使君子心，不爱凡丝竹。古



   卷445_21 【感旧写真】白居易 

李放写我真，写来二十载。莫问真何如，画亦销光彩。 
朱颜与玄鬓，日夜改复改。无磋貌遽非，且喜身犹在。知



   卷445_22 【授太子宾客归洛（自此后东都作）】白居易 

南省去拂衣，东都来掩扉。病将老齐至，心与身同归。 
白首外缘少，红尘前事非。怀哉紫芝叟，千载心相依。主



   卷445_23 【秋池二首】白居易 

身闲无所为，心闲无所思。况当故园夜，复此新秋池。 
岸暗鸟栖后，桥明月出时。菱风香散漫，桂露光参差。 
静境多独得，幽怀竟谁知。悠然心中语，自问来何迟。主

朝衣薄且健，晚簟清仍滑。社近燕影稀，雨馀蝉声歇。 
闲中得诗境，此境幽难说。露荷珠自倾，风竹玉相戛。 
谁能一同宿，共玩新秋月。暑退早凉归，池边好时节。斋



   卷445_24 【中隐】白居易 

大隐住朝市，小隐入丘樊。丘樊太冷落，朝市太嚣喧。 
不如作中隐，隐在留司官。似出复似处，非忙亦非闲。 
不劳心与力，又免饥与寒。终岁无公事，随月有俸钱。 
君若好登临，城南有秋山。君若爱游荡，城东有春园。 
君若欲一醉，时出赴宾筵。洛中多君子，可以恣欢言。 
君若欲高卧，但自深掩关。亦无车马客，造次到门前。 
人生处一世，其道难两全。贱即苦冻馁，贵则多忧患。 
唯此中隐士，致身吉且安。穷通与丰约，正在四者间。主



   卷445_25 【问秋光】白居易 

殷卿领北镇，崔尹开南幕。外事信为荣，中怀未必乐。 
何如不才者，兀兀无所作。不引窗下琴，即举池上酌。 
淡交唯对水，老伴无如鹤。自适颇从容，旁观诚濩落。 
身心转恬泰，烟景弥淡泊。回首语秋光，东来应不错。知



   卷445_26 【引泉】白居易 

一为止足限，二为衰疾牵。邴罢不因事，陶归非待年。 
归来嵩洛下，闭户何翛然。静扫林下地，闲疏池畔泉。 
伊流狭似带，洛石大如拳。谁教明月下，为我声溅溅。 
竟夕舟中坐，有时桥上眠。何用施屏障，水竹绕床前。古



   卷445_27 【知足吟（和崔十八未贫作）】白居易 

不种一陇田，仓中有馀粟。不采一株桑，箱中有馀服。 
官闲离忧责，身泰无羁束。中人百户税，宾客一年禄。 
樽中不乏酒，篱下仍多菊。是物皆有馀，非心无所欲。 
吟君未贫作，同歌知足曲。自问此时心，不足何时足。斋



   卷445_28 【酬集贤刘郎中对月见寄，兼怀元浙东】白居易 

月在洛阳天，天高净如水。下有白头人，揽衣中夜起。 
思远镜亭上，光深书殿里。眇然三处心，相去各千里。古



   卷445_29 【太湖石】白居易 

远望老嵯峨，近观怪嶔崟。才高八九尺，势若千万寻。 
嵌空华阳洞，重叠匡山岑。邈矣仙掌迥，呀然剑门深。 
形质冠今古，气色通晴阴。未秋已瑟瑟，欲雨先沈沈。 
天姿信为异，时用非所任。磨刀不如砺，捣帛不如砧。 
何乃主人意，重之如万金。岂伊造物者，独能知我心。主



   卷445_30 【偶作二首】白居易 

扰扰贪生人，几何不夭阏。遑遑爱名人，几何能贵达。 
伊余信多幸，拖紫垂白发。身为三品官，年已五十八。 
筋骸虽早衰，尚未苦羸惙。资产虽不丰，亦不甚贫竭。 
登山力犹在，遇酒兴时发。无事日月长，不羁天地阔。 
安身有处所，适意无时节。解带松下风，抱琴池上月。 
人间所重者，相印将军钺。谋虑系安危，威权主生杀。 
焦心一身苦，炙手旁人热。未必方寸间，得如吾快活。主

日出起盥栉，振衣入道场。寂然无他念，但对一炉香。 
日高始就食，食亦非膏粱。精粗随所有，亦足饱充肠。 
日午脱巾簪，燕息窗下床。清风飒然至，卧可致羲皇。 
日西引杖屦，散步游林塘。或饮茶一醆，或吟诗一章。 
日入多不食，有时唯命觞。何以送闲夜，一曲秋霓裳。 
一日分五时，作息率有常。自喜老后健，不嫌闲中忙。 
是非一以贯，身世交相忘。若问此何许，此是无何乡。斋



   卷445_31 【葺池上旧亭】白居易 

池月夜凄凉，池风晓萧飒。欲入池上冬，先葺池上閤。 
向暖窗户开，迎寒帘幕合。苔封旧瓦木，水照新朱蜡。 
软火深土炉，香醪小瓷榼。中有独宿翁，一灯对一榻。斋



   卷445_32 【崔十八新池】白居易 

爱君新小池，池色无人知。见底月明夜，无波风定时。 
忽看不似水，一泊稀琉璃。古



   卷445_33 【玩止水】白居易 

动者乐流水，静者乐止水。利物不如流，鉴形不如止。 
凄清早霜降，淅沥微风起。中面红叶开，四隅绿萍委。 
广狭八九丈，湾环有涯涘。浅深三四尺，洞彻无表里。 
净分鹤翘足，澄见鱼掉尾。迎眸洗眼尘，隔胸荡心滓。 
定将禅不别，明与诚相似。清能律贪夫，淡可交君子。 
岂唯空狎玩，亦取相伦拟。欲识静者心，心源只如此。知



   卷445_34 【闻崔十八宿予新昌弊宅时予亦宿崔家依仁新亭…聊以写怀】白居易 

陋巷掩弊庐，高居敞华屋。新昌七株松，依仁万茎竹。 
松前月台白，竹下风池绿。君向我斋眠，我在君亭宿。 
平生有微尚，彼此多幽独。何必本主人，两心聊自足。知



   卷445_35 【日长】白居易 

日长昼加餐，夜短朝馀睡。春来寝食间，虽老犹有味。 
林塘得芳景，园曲生幽致。爱水多棹舟，惜花不扫地。 
幸无眼下病，且向樽前醉。身外何足言，人间本无事。知



   卷445_36 【三月三十日作】白居易 

今朝三月尽，寂寞春事毕。黄鸟渐无声，朱樱新结实。 
临风独长叹，此叹意非一。半百过九年，艳阳残一日。 
随年减欢笑，逐日添衰疾。且遣花下歌，送此杯中物。知



   卷445_37 【慵不能】白居易 

架上非无书，眼慵不能看。匣中亦有琴，手慵不能弹。 
腰慵不能带，头慵不能冠。午后恣情寝，午时随事餐。 
一餐终日饱，一寝至夜安。饥寒亦闲事，况乃不饥寒。知



   卷445_38 【晨兴】白居易 

宿鸟动前林，晨光上东屋。铜炉添早香，纱笼灭残烛。 
头醒风稍愈，眼饱睡初足。起坐兀无思，叩齿三十六。 
何以解宿斋，一杯云母粥。知



   卷445_39 【朝课】白居易 

平甃白石渠，静扫青苔院。池上好风来，新荷大如扇。 
小亭中何有，素琴对黄卷。蕊珠讽数篇，秋思弹一遍。 
从容朝课毕，方与客相见。知



   卷445_40 【天竺寺七叶堂避暑】白居易 

郁郁复郁郁，伏热何时毕。行入七叶堂，烦暑随步失。 
檐雨稍霏微，窗风正萧瑟。清宵一觉睡，可以销百疾。主



   卷445_41 【香山寺石楼潭夜浴】白居易 

炎光昼方炽，暑气宵弥毒。摇扇风甚微，褰裳汗霢霂。 
起向月下行，来就潭中浴。平石为浴床，洼石为浴斛。 
绡巾薄露顶，草屦轻乘足。清凉咏而归，归上石楼宿。主



   卷445_42 【嗟发落】白居易 

朝亦嗟发落，暮亦嗟发落。落尽诚可嗟，尽来亦不恶。 
既不劳洗沐，又不烦梳掠。最宜湿暑天，头轻无髻缚。 
脱置垢巾帻，解去尘缨络。银瓶贮寒泉，当顶倾一勺。 
有如醍醐灌，坐受清凉乐。因悟自在僧，亦资于剃削。知



   卷445_43 【安稳眠】白居易 

家虽日渐贫，犹未苦饥冻。身虽日渐老，幸无急病痛。 
眼逢闹处合，心向闲时用。既得安稳眠，亦无颠倒梦。主



   卷445_44 【池上夜境】白居易 

晴空星月落池塘，澄鲜净绿表里光。露簟清莹迎夜滑， 
风襟潇洒先秋凉。无人惊处野禽下，新睡觉时幽草香。 
但问尘埃能去否，濯缨何必向沧浪。主



   卷445_45 【书绅】白居易 

仕有职役劳，农有畎亩勤。优哉分司叟，心力无苦辛。 
岁晚头又白，自问何欣欣。新酒始开瓮，旧谷犹满囷。 
吾尝静自思，往往夜达晨。何以送吾老，何以安吾贫。 
岁计莫如谷，饱则不干人。日计莫如醉，醉则兼忘身。 
诚知有道理，未敢劝交亲。恐为人所哂，聊自书诸绅。古



   卷445_46 【秋游平泉，赠韦处士、闲禅师】白居易 

秋景引闲步，山游不知疲。杖藜舍舆马，十里与僧期。 
昔尝忧六十，四体不支持。今来已及此，犹未苦衰羸。 
心兴遇境发，身力因行知。寻云到起处，爱泉听滴时。 
南村韦处士，西寺闲禅师。山头与涧底，闻健且相随。斋



   卷445_47 【游坊口悬泉，偶题石上（时为河南尹）】白居易 

济源山水好，老尹知之久。常日听人言，今秋入吾手。 
孔山刀剑立，沁水龙蛇走。危磴上悬泉，澄湾转坊口。 
虚明见深底，净绿无纤垢。仙棹浪悠扬，尘缨风斗薮。 
岩寒松柏短，石古莓苔厚。锦坐缨高低，翠屏张左右。 
虽无安石妓，不乏文举酒。谈笑逐身来，管弦随事有。 
时逢杖锡客，或值垂纶叟。相与澹忘归，自辰将及酉。 
公门欲返驾，溪路犹回首。早晚重来游，心期罢官后。斋



   卷445_48 【对火玩雪】白居易 

平生所心爱，爱火兼怜雪。火是腊天春，雪为阴夜月。 
鹅毛纷正堕，兽炭敲初折。盈尺白盐寒，满炉红玉热。 
稍宜杯酌动，渐引笙歌发。但识欢来由，不知醉时节。 
银盘堆柳絮，罗袖抟琼屑。共愁明日销，便作经年别。主



   卷445_49 【六年寒食洛下宴游，赠冯、李二少尹】白居易 

丰年寒食节，美景洛阳城。三尹皆强健，七日尽晴明。 
东郊蹋青草，南园攀紫荆。风拆海榴艳，露坠木兰英。 
假开春未老，宴合日屡倾。珠翠混花影，管弦藏水声。 
佳会不易得，良辰亦难并。听吟歌暂辍，看舞杯徐行。 
米价贱如土，酒味浓于饧。此时不尽醉，但恐负平生。 
殷勤二曹长，各捧一银觥。斋



   卷445_50 【苦热中寄舒员外】白居易 

何堪日衰病，复此时炎燠。厌对俗杯盘，倦听凡丝竹。 
藤床铺晚雪，角枕截寒玉。安得清瘦人，新秋夜同宿。 
非君固不可，何夕枉高躅。斋



   卷445_51 【闲夕】白居易 

一声早蝉发，数点新萤度。兰釭耿无烟，筠簟清有露。 
未归后房寝，且下前轩步。斜月入低廊，凉风满高树。 
放怀常自适，遇境多成趣。何法使之然，心中无细故。斋



   卷445_52 【寄情】白居易 

灼灼早春梅，东南枝最早。持来玩未足，花向手中老。 
芳香销掌握，怅望生怀抱。岂无后开花，念此先开好。古



   卷445_53 【舒员外游香山寺数日不归兼辱尺书大夸胜事…长句以赠之】白居易 

香山石楼倚天开，翠屏壁立波环回。黄菊繁时好客到， 
碧云合处佳人来。酡颜一笑夭桃绽，清吟数声寒玉哀。 
轩骑逶迟棹容与，留连三日不能回。白头老尹府中坐， 
早衙才退暮衙催。庭前阶上何所有，累囚成贯案成堆。 
岂无池塘长秋草，亦有丝竹生尘埃。今日清光昨夜月， 
竟无人来劝一杯。知



   卷445_54 【早冬游王屋自灵都抵阳台上方望天坛偶吟成章寄…李相公】白居易 

霜降山水清，王屋十月时。石泉碧漾漾，岩树红离离。 
朝为灵都游，暮有阳台期。飘然世尘外，鸾鹤如可追。 
忽念公程尽，复惭身力衰。天坛在天半，欲上心迟迟。 
尝闻此游者，隐客与损之。各抱贵仙骨，俱非泥垢姿。 
二人相顾言，彼此称男儿。若不为松乔，即须作皋夔。 
今果如其语，光彩双葳蕤。一人佩金印，一人翳玉芝。 
我来高其事，咏叹偶成诗。为君题石上，欲使故山知。知



   卷445_55 【吴宫辞】白居易 

淡红花帔浅檀蛾，睡脸初开似剪波。
坐对珠笼闲理曲，琵琶鹦鹉语相和。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十六 
 
   
　 
　

　
 　



   卷446_1 【元微之除浙东观察使，喜得杭越邻州，先赠长句】白居易 

稽山镜水欢游地，犀带金章荣贵身。官职比君虽校小， 
封疆与我且为邻。郡楼对玩千峰月，江界平分两岸春。 
杭越风光诗酒主，相看更合与何人。主



   卷446_2 【席上答微之】白居易 

我住浙江西，君去浙江东。勿言一水隔，便与千里同。 
富贵无人劝君酒，今宵为我尽杯中。斋



   卷446_3 【答微之上船后留别】白居易 

烛下尊前一分手，舟中岸上两回头。
归来虚白堂中梦，合眼先应到越州。



   卷446_4 【答微之泊西陵驿见寄（一无泊字）】白居易 

烟波尽处一点白，应是西陵古驿台。
知在台边望不见，暮潮空送渡船回。



   卷446_5 【答微之夸越州州宅】白居易 

贺上人回得报书，大夸州宅似仙居。厌看冯翊风沙久， 
喜见兰亭烟景初。日出旌旗生气色，月明楼阁在空虚。 
知君暗数江南郡，除却馀杭尽不如。斋



   卷446_6 【微之重夸州居其落句有西州罗刹之谑因嘲兹石聊以寄怀】白居易 

君问西州城下事，醉中叠纸为君书。嵌空石面标罗刹， 
压捺潮头敌子胥。神鬼曾鞭犹不动，波涛虽打欲何如。 
谁知太守心相似，抵滞坚顽两有馀。斋



   卷446_7 【张十八员外以新诗二十五首见寄郡楼月下吟玩…寄微之】白居易 

秦城南省清秋夜，江郡东楼明月时。去我三千六百里， 
得君二十五篇诗。阳春曲调高难和，淡水交情老始知。 
坐到天明吟未足，重封转寄与微之。斋



   卷446_8 【酬微之】白居易 

满帙填箱唱和诗，少年为戏老成悲。声声丽曲敲寒玉， 
句句妍辞缀色丝。吟玩独当明月夜，伤嗟同是白头时。 
由来才命相磨折，天遣无儿欲怨谁。斋



   卷446_9 【馀思未尽，加为六韵，重寄微之】白居易 

海内声华并在身，箧中文字绝无伦。遥知独对封章草， 
忽忆同为献纳臣。走笔往来盈卷轴，除官递互掌丝纶。 
制从长庆辞高古，诗到元和体变新。各有文姬才稚齿， 
俱无通子继馀尘。琴书何必求王粲，与女犹胜与外人。主



   卷446_10 【答微之咏怀见寄】白居易 

閤中同直前春事，船里相逢昨日情。分袂二年劳梦寐， 
并床三宿话平生。紫微北畔辞宫阙，沧海西头对郡城。 
聚散穷通何足道，醉来一曲放歌行。主



   卷446_11 【酬微之夸镜湖】白居易 

我嗟身老岁方徂，君更官高兴转孤。军门郡阁曾闲否， 
禹穴耶溪得到无。酒盏省陪波卷白，骰盘思共彩呼卢。 
一泓镜水谁能羡，自有胸中万顷湖。主



   卷446_12 【雪中即事答微之】白居易 

连夜江云黄惨澹，平明山雪白模糊。银河沙涨三千里， 
梅岭花排一万株。北市风生飘散面，东楼日出照凝酥。 
谁家高士关门户，何处行人失道途。舞鹤庭前毛稍定， 
捣衣砧上练新铺。戏团稚女呵红手，愁坐衰翁对白须。 
压瘴一州除疾苦，呈丰万井尽欢娱。润含玉德怀君子， 
寒助霜威忆大夫。莫道烟波一水隔，何妨气候两乡殊。 
越中地暖多成雨，还有瑶台琼树无。主



   卷446_13 【醉封诗筒寄微之】白居易 

一生休戚与穷通，处处相随事事同。未死又怜沧海郡， 
无儿俱作白头翁。展眉只仰三杯后，代面唯凭五字中。 
为向两州邮吏道，莫辞来去递诗筒。主



   卷446_14 【除夜寄微之】白居易 

鬓毛不觉白毵毵，一事无成百不堪。共惜盛时辞阙下， 
同嗟除夜在江南。家山泉石寻常忆，世路风波子细谙。 
老校于君合先退，明年半百又加三。主



   卷446_15 【苏州李中丞以元日郡斋感怀诗寄微之及予辄依…兼呈微之】白居易 

白首馀杭白太守，落魄抛名来已久。一辞渭北故园春， 
再把江南新岁酒。杯前笑歌徒勉强，镜里形容渐衰朽。 
领郡惭当潦倒年，邻州喜得平生友。长洲草接松江岸， 
曲水花连镜湖口。老去还能痛饮无，春来曾作闲游否。 
凭莺传语报李六，倩雁将书与元九。莫嗟一日日催人， 
且贵一年年入手。斋



   卷446_16 【早春西湖闲游怅然兴怀忆与微之同赏…偶成十八韵寄微之】白居易 

上马复呼宾，湖边景气新。管弦三数事，骑从十馀人。 
立换登山屐，行携漉酒巾。逢花看当妓，遇草坐为茵。 
西日笼黄柳，东风荡白蘋。小桥装雁齿，轻浪甃鱼鳞。 
画舫牵徐转，银船酌慢巡。野情遗世累，醉态任天真。 
彼此年将老，平生分最亲。高天从所愿，远地得为邻。 
云树分三驿，烟波限一津。翻嗟寸步隔，却厌尺书频。 
浙右称雄镇，山阴委重臣。贵垂长紫绶，荣驾大朱轮。 
出动刀枪队，归生道路尘。雁惊弓易散，鸥怕鼓难驯。 
百吏瞻相面，千夫捧拥身。自然闲兴少，应负镜湖春。知



   卷446_17 【答微之见寄（时在郡楼对雪）】白居易 

可怜风景浙东西，先数馀杭次会稽。禹庙未胜天竺寺， 
钱湖不羡若耶溪。摆尘野鹤春毛暖，拍水沙鸥湿翅低。 
更对雪楼君爱否，红栏碧甃点银泥。知



   卷446_18 【祭社宵兴灯前偶作】白居易 

城头传鼓角，灯下整衣冠。夜镜藏须白，秋泉漱齿寒。 
欲将闲送老，须著病辞官。更待年终后，支持归计看。主



   卷446_19 【闲卧】白居易 

尽日前轩卧，神闲境亦空。有山当枕上，无事到心中。 
帘卷侵床日，屏遮入座风。望春春未到，应在海门东。斋



   卷446_20 【新春江次】白居易 

浦干潮未应，堤湿冻初销。粉片妆梅朵，金丝刷柳条。 
鸭头新绿水，雁齿小红桥。莫怪珂声碎，春来五马骄。古



   卷446_21 【春题湖上】白居易 

湖上春来似画图，乱峰围绕水平铺。松排山面千重翠， 
月点波心一颗珠。碧毯线头抽早稻，青罗裙带展新蒲。 
未能抛得杭州去，一半句留是此湖。古



   卷446_22 【早春忆微之】白居易 

昏昏老与病相和，感物思君叹复歌。声早鸡先知夜短， 
色浓柳最占春多。沙头雨染斑斑草，水面风驱瑟瑟波。 
可道眼前光景恶，其如难见故人何。古



   卷446_23 【失鹤】白居易 

失为庭前雪，飞因海上风。九霄应得侣，三夜不归笼。 
声断碧云外，影沉明月中。郡斋从此后，谁伴白头翁。知



   卷446_24 【自感】白居易 

宴游寝食渐无味，杯酒管弦徒绕身。
宾客欢娱僮仆饱，始知官职为他人。



   卷446_25 【得湖州崔十八使君书喜与杭越邻郡因成长句代贺兼寄微之】白居易 

三郡何因此结缘，贞元科第忝同年。故情欢喜开书后， 
旧事思量在眼前。越国封疆吞碧海，杭城楼閤入青烟。 
吴兴卑小君应屈，为是蓬莱最后仙。斋



   卷446_26 【同诸客携酒早看樱桃花】白居易 

晓报樱桃发，春携酒客过。绿饧粘盏杓，红雪压枝柯。 
天色晴明少，人生事故多。停杯替花语，不醉拟如何。古



   卷446_27 【柳絮】白居易 

三月尽是头白日，与春老别更依依。
凭莺为向杨花道，绊惹春风莫放归。



   卷446_28 【早饮湖州酒，寄崔使君】白居易 

一榼扶头酒，泓澄泻玉壶。十分蘸甲酌，潋艳满银盂。 
捧出光华动，尝看气味殊。手中稀琥珀，舌上冷醍醐。 
瓶里有时尽，江边无处沽。不知崔太守，更有寄来无。主



   卷446_29 【病中书事】白居易 

三载卧山城，闲知节物情。莺多过春语，蝉不待秋鸣。 
气嗽因寒发，风痰欲雨生。病身无所用，唯解卜阴晴。斋



   卷446_30 【与微之唱和来去常以竹筒贮诗陈协律美而成篇因以此答】白居易 

拣得琅玕截作筒，缄题章句写心胸。随风每喜飞如鸟， 
渡水常忧化作龙。粉节坚如太守信，霜筠冷称大夫容。 
烦君赞咏心知愧，鱼目骊珠同一封。斋



   卷446_31 【醉戏诸妓】白居易 

席上争飞使君酒，歌中多唱舍人诗。
不知明日休官后，逐我东山去是谁。



   卷446_32 【北院】白居易 

北院人稀到，东窗事最偏。竹烟行灶上，石壁卧房前。 
性拙身多暇，心慵事少缘。还如病居士，唯置一床眠。主



   卷446_33 【酬周协律】白居易 

五十钱唐守，应为送老官。滥蒙辞客爱，犹作近臣看。 
凿落愁须饮，琵琶闷遣弹。白头虽强醉，不似少年欢。斋



   卷446_34 【题石山人】白居易 

腾腾兀兀在人间，贵贱贤愚尽往还。膻腻筵中唯饮酒， 
歌钟会处独思山。存神不许三尸住，混俗无妨两鬓斑。 
除却馀杭白太守，何人更解爱君闲。斋



   卷446_35 【诗解】白居易 

新篇日日成，不是爱声名。旧句时时改，无妨悦性情。 
但令长守郡，不觉却归城。只拟江湖上，吟哦过一生。古



   卷446_36 【潮】白居易 

早潮才落晚潮来，一月周流六十回。
不独光阴朝复暮，杭州老去被潮催。



   卷446_37 【闻歌妓唱严郎中诗，因以绝句寄之（严前为郡守）】白居易 

已留旧政布中和，又付新词与艳歌。
但是人家有遗爱，就中苏小感恩多。



   卷446_38 【柘枝妓】白居易 

平铺一合锦筵开，连击三声画鼓催。红蜡烛移桃叶起， 
紫罗衫动柘枝来。带垂钿胯花腰重，帽转金铃雪面回。 
看即曲终留不住，云飘雨送向阳台。古



   卷446_39 【急乐世辞（《乐府诗》作《急世乐》）】白居易 

正抽碧线绣红罗，忽听黄莺敛翠蛾。
秋思冬愁春怅望，大都不称意时多。



   卷446_40 【天竺寺送坚上人归庐山】白居易 

锡杖登高寺，香炉忆旧峰。偶来舟不系，忽去鸟无踪。 
岂要留离偈，宁劳动别容。与师俱是梦，梦里暂相逢。斋



   卷446_41 【除官赴阙，留赠微之】白居易 

去年十月半，君来过浙东。今年五月尽，我发向关中。 
两乡默默心相别，一水盈盈路不通。从此津人应省事， 
寂寥无复递诗筒。斋



   卷446_42 【留题郡斋】白居易 

吟山歌水嘲风月，便是三年官满时。春为醉眠多闭閤， 
秋因晴望暂褰帷。更无一事移风俗，唯化州民解咏诗。古



   卷446_43 【别州民】白居易 

耆老遮归路，壶浆满别筵。甘棠无一树，那得泪潸然。 
税重多贫户，农饥足旱田。唯留一湖水，与汝救凶年。知



   卷446_44 【留题天竺、灵隐两寺】白居易 

在郡六百日，入山十二回。宿因月桂落，醉为海榴开。 
黄纸除书到，青宫诏命催。僧徒多怅望，宾从亦裴回。 
寺闇烟埋竹，林香雨落梅。别桥怜白石，辞洞恋青苔。 
渐出松间路，犹飞马上杯。谁教冷泉水，送我下山来。古



   卷446_45 【西湖留别】白居易 

征途行色惨风烟，祖帐离声咽管弦。翠黛不须留五马， 
皇恩只许住三年。绿藤阴下铺歌席，红藕花中泊妓船。 
处处回头尽堪恋，就中难别是湖边。古



   卷446_46 【重寄别微之】白居易 

凭仗江波寄一辞，不须惆怅报微之。
犹胜往岁峡中别，滟滪堆边招手时。



   卷446_47 【重题别东楼】白居易 

东楼胜事我偏知，气象多随昏旦移。湖卷衣裳白重叠， 
山张屏障绿参差。海仙楼塔晴方出，江女笙箫夜始吹。 
春雨星攒寻蟹火，秋风霞飐弄涛旗。宴宜云髻新梳后， 
曲爱霓裳未拍时。太守三年嘲不尽，郡斋空作百篇诗。知



   卷446_48 【别周军事】白居易 

主人头白官仍冷，去后怜君是底人。
试谒会稽元相去，不妨相见却殷勤。



   卷446_49 【看常州柘枝，赠贾使君】白居易 

莫惜新衣舞柘枝，也从尘污汗沾垂。
料君即却归朝去，不见银泥衫故时。



   卷446_50 【汴河路有感】白居易 

三十年前路，孤舟重往还。绕身新眷属，举目旧乡关。 
事去唯留水，人非但见山。啼襟与愁鬓，此日两成斑。主



   卷446_51 【埇桥旧业】白居易 

别业埇城北，抛来二十春。改移新径路，变换旧村邻。 
有税田畴薄，无官弟侄贫。田园何用问，强半属他人。斋



   卷446_52 【茅城驿】白居易 

汴河无景思，秋日又凄凄。地薄桑麻瘦，村贫屋舍低。 
早苗多间草，浊水半和泥。最是萧条处，茅城驿向西。古



   卷446_53 【河阴夜泊忆微之】白居易 

忆君我正泊行舟，望我君应上郡楼。
万里月明同此夜，黄河东面海西头。



   卷446_54 【杭州回舫】白居易 

自别钱塘山水后，不多饮酒懒吟诗。
欲将此意凭回棹，报与西湖风月知。



   卷446_55 【途中题山泉】白居易 

决决涌岩穴，溅溅出洞门。向东应入海，从此不归源。 
似叶飘辞树，如云断别根。吾身亦如此，何日返乡园。知



   卷446_56 【欲到东洛，得杨使君书，因以此报】白居易 

向公心切向财疏，淮上休官洛下居。三郡政能从独步， 
十年生计复何如。使君滩上久分手，别驾渡头先得书。 
且喜平安又相见，其馀外事尽空虚。知



   卷446_57 【洛下寓居】白居易 

秋馆清凉日，书因解闷看。夜窗幽独处，琴不为人弹。 
游宴慵多废，趋朝老渐难。禅僧教断酒，道士劝休官。 
渭曲庄犹在，钱唐俸尚残。如能便归去，亦不至饥寒。知



   卷446_58 【味道】白居易 

叩齿晨兴秋院静，焚香冥坐晚窗深。七篇真诰论仙事， 
一卷檀经说佛心。此日尽知前境妄，多生曾被外尘侵。 
自嫌习性犹残处，爱咏闲诗好听琴。知



   卷446_59 【好听琴】白居易 

本性好丝桐，尘机闻即空。一声来耳里，万事离心中。 
清畅堪销疾，恬和好养蒙。尤宜听三乐，安慰白头翁。主



   卷446_60 【爱咏诗】白居易 

辞章讽咏成千首，心行归依向一乘。
坐倚绳床闲自念，前生应是一诗僧。



   卷446_61 【酬皇甫庶子见寄】白居易 

掌纶不称吾应笑，典郡无能我自知。别诏忽惊新命出， 
同寮偶与夙心期。春坊潇洒优闲地，秋鬓苍浪老大时。 
独占二疏应未可，龙楼见拟觅分司。古



   卷446_62 【卧疾】白居易 

闲官卧疾绝经过，居处萧条近洛河。
水北水南秋月夜，管弦声少杵声多。



   卷446_63 【远师】白居易 

东宫白庶子，南寺远禅师。何处遥相见，心无一事时。古



   卷446_64 【问远师】白居易 

荤膻停夜食，吟咏散秋怀。笑问东林老，诗应不破斋。主



   卷446_65 【小院酒醒】白居易 

酒醒闲独步，小院夜深凉。一领新秋簟，三间明月廊。 
未收残盏杓，初换热衣裳。好是幽眠处，松阴六尺床。斋



   卷446_66 【赠侯三郎中】白居易 

老爱东都好寄身，足泉多竹少埃尘。年丰最喜唯贫客， 
秋冷先知是瘦人。幸有琴书堪作伴，苦无田宅可为邻。 
洛中纵未长居得，且与苏田游过春。斋



   卷446_67 【求分司东都，寄牛相公十韵】白居易 

忽忽心如梦，星星鬓似丝。纵贫长有酒，虽老未抛诗。 
俭薄身都惯，疏顽性颇宜。饭粗餐亦饱，被暖起常迟。 
万里归何得，三年伴是谁。华亭鹤不去，天竺石相随。 
王尹贳将马，田家卖与池。开门闲坐日，绕水独行时。 
懒慢交游许，衰羸相府知。官寮幸无事，可惜不分司。知



   卷446_68 【酬杨八】白居易 

君以旷怀宜静境，我因蹇步称闲官。
闭门足病非高士，劳作云心鹤眼看。



   卷446_69 【履道新居二十韵】白居易 

履道坊西角，官河曲北头。林园四邻好，风景一家秋。 
门闭深沈树，池通浅沮沟。拔青松直上，铺碧水平流。 
篱菊黄金合，窗筠绿玉稠。疑连紫阳洞，似到白蘋洲。 
僧至多同宿，宾来辄少留。岂无诗引兴，兼有酒销忧。 
移榻临平岸，携茶上小舟。果穿闻鸟啄，萍破见鱼游。 
地与尘相远，人将境共幽。泛潭菱点镜，沉浦月生钩。 
厨晓烟孤起，庭寒雨半收。老饥初爱粥，瘦冷早披裘。 
洛下招新隐，秦中忘旧游。辞章留凤阁，班籍寄龙楼。 
病惬官曹静，闲惭俸禄优。琴书中有得，衣食外何求。 
济世才无取，谋身智不周。应须共心语，万事一时休。古



   卷446_70 【九日思杭州旧游，寄周判官及诸客】白居易 

忽忆郡南山顶上，昔时同醉是今辰。笙歌委曲声延耳， 
金翠动摇光照身。风景不随宫相去，欢娱应逐使君新。 
江山宾客皆如旧，唯是当筵换主人。古



   卷446_71 【秋晚】白居易 

烟景淡濛濛，池边微有风。觉寒蛩近壁，知暝鹤归笼。 
长貌随年改，衰情与物同。夜来霜厚薄，梨叶半低红。知



   卷446_72 【分司】白居易 

散秩留司殊有味，最宜病拙不才身。行香拜表为公事， 
碧洛青嵩当主人。已出闲游多到夜，却归慵卧又经旬。 
钱唐五马留三匹，还拟骑游搅扰春。知



   卷446_73 【河南王尹初到，以诗代书先问之】白居易 

别来王阁老，三岁似须臾。鬓上斑多少，杯前兴有无。 
官从分紧慢，情莫问荣枯。许入朱门否，篮舆一病夫。主



   卷446_74 【池西亭】白居易 

朱栏映晚树，金魄落秋池。还似钱唐夜，西楼月出时。古



   卷446_75 【临池闲卧】白居易 

小竹围庭匝，平池与砌连。闲多临水坐，老爱向阳眠。 
营役抛身外，幽奇送枕前。谁家卧床脚，解系钓鱼船。知



   卷446_76 【吾庐】白居易 

吾庐不独贮妻儿，自觉年侵身力衰。眼下营求容足地， 
心中准拟挂冠时。新昌小院松当户，履道幽居竹绕池。 
莫道两都空有宅，林泉风月是家资。知



   卷446_77 【题新居，寄宣州崔相公（所居南邻即崔家池）】白居易 

门庭有水巷无尘，好称闲官作主人。冷似雀罗虽少客， 
宽于蜗舍足容身。疏通竹径将迎月，扫掠莎台欲待春。 
济世料君归未得，南园北曲谩为邻。知



   卷446_78 【忆杭州梅花，因叙旧游，寄萧协律】白居易 

三年闲闷在馀杭，曾为梅花醉几场。伍相庙边繁似雪， 
孤山园里丽如妆。蹋随游骑心长惜，折赠佳人手亦香。 
赏自初开直至落，欢因小饮便成狂。薛刘相次埋新垄， 
沈谢双飞出故乡。歌伴酒徒零散尽，唯残头白老萧郎。古



   卷446_79 【病中辱张常侍题集贤院诗，因以继和】白居易 

天禄阁门开，甘泉侍从回。图书皆帝籍，寮友尽仙才。 
骑省通中掖，龙楼隔上台。犹怜病宫相，诗寄洛阳来。知



   卷446_80 【早春晚归】白居易 

晚归骑马过天津，沙白桥红返照新。草色连延多隙地， 
鼓声闲缓少忙人。还如南国饶沟水，不似西京足路尘。 
金谷风光依旧在，无人管领石家春。知



   卷446_81 【赠杨使君】白居易 

曾嗟放逐同巴峡，且喜归还会洛阳。时命到来须作用， 
功名未立莫思量。银衔叱拨欺风雪，金屑琵琶费酒浆。 
更待城东桃李发，共君沉醉两三场。知



   卷446_82 【赠皇甫庶子】白居易 

何因散地共徘徊，人道君才我不才。骑少马蹄生易蹶， 
用稀印锁涩难开。妻知年老添衣絮，婢报天寒拨酒醅。 
更愧小胥咨拜表，单衫冲雪夜深来。知



   卷446_83 【池上竹下作】白居易 

穿篱绕舍碧逶迤，十亩闲居半是池。食饱窗间新睡后， 
脚轻林下独行时。水能性淡为吾友，竹解心虚即我师。 
何必悠悠人世上，劳心费目觅亲知。知



   卷446_84 【闲出觅春，戏赠诸郎官】白居易 

年来数出觅风光，亦不全闲亦不忙。放鞚体安骑稳马， 
隔袍身暖照晴阳。迎春日日添诗思，送老时时放酒狂。 
除却髭须白一色，其馀未伏少年郎。知



   卷446_85 【别春炉】白居易 

暖阁春初入，温炉兴稍阑。晚风犹冷在，夜火且留看。 
独宿相依久，多情欲别难。谁能共天语，长遣四时寒。主



   卷446_86 【泛小fq二首】白居易 

水一塘，fq一只。fq头漾漾知风起，fq背萧萧闻雨滴。 
醉卧船中欲醒时，忽疑身是江南客。斋

船缓进，水平流。一茎竹篙剔船尾，两幅青幕覆船头。 
亚竹乱藤多照岸，如从凤口向湖州。知



   卷446_87 【梦行简】白居易 

天气妍和水色鲜，闲吟独步小桥边。
池塘草绿无佳句，虚卧春窗梦阿怜。



   卷446_88 【题新居呈王尹，兼简府中三掾】白居易 

弊宅须重葺，贫家乏羡财。桥凭川守造，树倩府僚栽。 
朱板新犹湿，红英暖渐开。仍期更携酒，倚槛看花来。古



   卷446_89 【云和】白居易 

非琴非瑟亦非筝，拨柱推弦调未成。
欲散白头千万恨，只消红袖两三声。



   卷446_90 【春老】白居易 

欲随年少强游春，自觉风光不属身。
歌舞屏风花障上，几时曾画白头人。



   卷446_91 【春雪过皇甫家】白居易 

晚来篮舆雪中回，喜遇君家门正开。
唯要主人青眼待，琴诗谈笑自将来。



   卷446_92 【崔侍御以孩子三日示其所生诗见示因以二绝句和之】白居易 

洞房门上挂桑弧，香水盆中浴凤雏。
还似初生三日魄，嫦娥满月即成珠。

爱惜肯将同宝玉，喜欢应胜得王侯。
弄璋诗句多才思，愁杀无儿老邓攸。



   卷446_93 【与皇甫庶子同游城东】白居易 

闲游何必多徒侣，相劝时时举一杯。博望苑中无职役， 
建春门外足池台。绿油剪叶蒲新长，红蜡黏枝杏欲开。 
白马朱衣两宫相，可怜天气出城来。斋



   卷446_94 【洛城东花下作】白居易 

记得旧诗章，花多数洛阳。及逢枝似雪，已是鬓成霜。 
向后光阴促，从前事意忙。无因重年少，何计驻时芳。 
欲送愁离面，须倾酒入肠。白头无藉在，醉倒亦何妨。斋



   卷446_95 【晚春寄微之并崔湖州】白居易 

洛阳陌上少交亲，履道城边欲暮春。
崔在吴兴元在越，出门骑马觅何人。



   卷446_96 【城东闲行，因题尉迟司业水阁】白居易 

闲绕洛阳城，无人知姓名。病乘篮舆出，老著茜衫行。 
处处花相引，时时酒一倾。借君溪阁上，醉咏两三声。主



   卷446_97 【寄皇甫七】白居易 

孟夏爱吾庐，陶潜语不虚。花樽飘落酒，风案展开书。 
邻女偷新果，家僮漉小鱼。不知皇甫七，池上兴何如。斋



   卷446_98 【访皇甫七】白居易 

上马行数里，逢花倾一杯。更无停泊处，还是觅君来。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十七 
 
   
　 
　

　
 　



   卷447_1 【除苏州刺史，别洛城东花】白居易 

乱雪千花落，新丝两鬓生。老除吴郡守，春别洛阳城。 
江上今重去，城东更一行。别花何用伴，劝酒有残莺。知



   卷447_2 【奉和汴州令狐令公二十二韵（同用淹字）】白居易 

客有东征者，夷门一落帆。二年方得到，五日未为淹。 
在浚旌重葺，游梁馆更添。心因好善乐，貌为礼贤谦。 
俗阜知敦劝，民安见察廉。仁风扇道路，阴雨膏闾阎。 
文律操将柄，兵机钓得钤。碧幢油叶叶，红旆火襜襜。 
景象春加丽，威容晓助严。枪森赤豹尾，纛吒黑龙髯。 
门静尘初敛，城昏日半衔。选幽开后院，占胜坐前檐。 
平展丝头毯，高褰锦额帘。雷捶柘枝鼓，雪摆胡腾衫。 
发滑歌钗坠，妆光舞汗沾。回灯花簇簇，过酒玉纤纤。 
馔盛盘心殢，醅浓盏底黏。陆珍熊掌烂，海味蟹螯咸。 
福履千夫祝，形仪四座瞻。羊公长在岘，傅说莫归岩。 
眷爱人人遍，风情事事兼。犹嫌客不醉，同赋夜厌厌。知



   卷447_3 【船夜援琴】白居易 

鸟栖鱼不动，月照夜江深。身外都无事，舟中只有琴。 
七弦为益友，两耳是知音。心静即声淡，其间无古今。主



   卷447_4 【答刘和州禹锡】白居易 

换印虽频命未通，历阳湖上又秋风。不教才展休明代， 
为罚诗争造化功。我亦思归田舍下，君应厌卧郡斋中。 
好相收拾为闲伴，年齿官班约略同。主



   卷447_5 【渡淮】白居易 

淮水东南阔，无风渡亦难。孤烟生乍直，远树望多圆。 
春浪棹声急，夕阳帆影残。清流宜映月，今夜重吟看。斋



   卷447_6 【赴苏州至常州，答贾舍人】白居易 

杭城隔岁转苏台，还拥前时五马回。厌见簿书先眼合， 
喜逢杯酒暂眉开。未酬恩宠年空去，欲立功名命不来。 
一别承明三领郡，甘从人道是粗才。斋



   卷447_7 【去岁罢杭州今春领吴郡惭无善政聊写鄙怀兼寄三相公】白居易 

为问三丞相，如何秉国钧。那将最剧郡，付与苦慵人。 
岂有吟诗客，堪为持节臣。不才空饱暖，无惠及饥贫。 
昨卧南城月，今行北境春。铅刀磨欲尽，银印换何频。 
杭老遮车辙，吴童扫路尘。虚迎复虚送，惭见两州民。主



   卷447_8 【宣武令狐相公以诗寄赠传播吴中聊奉短草用申酬谢】白居易 

新诗传咏忽纷纷，楚老吴娃耳遍闻。尽解呼为好才子， 
不知官是上将军。辞人命薄多无位，战将功高少有文。 
谢脁篇章韩信钺，一生双得不如君。主



   卷447_9 【自咏】白居易 

形容瘦薄诗情苦，岂是人间有相人。只合一生眠白屋， 
何因三度拥朱轮。金章未佩虽非贵，银榼常携亦不贫。 
唯是无儿头早白，被天磨折恰平均。主



   卷447_10 【吟前篇，因寄微之】白居易 

君颜贵茂不清羸，君句雄华不苦悲。
何事遣君还似我，髭须早白亦无儿。



   卷447_11 【紫薇花】白居易 

紫薇花对紫微翁，名目虽同貌不同。独占芳菲当夏景， 
不将颜色托春风。浔阳官舍双高树，兴善僧庭一大丛。 
何似苏州安置处，花堂栏下月明中。古



   卷447_12 【自到郡斋仅经旬日方专公务未及宴游偷闲…仍呈吴中诸客】白居易 

渭北离乡客，江南守土臣。涉途初改月，入境已经旬。 
甲郡标天下，环封极海滨。版图十万户，兵籍五千人。 
自顾才能少，何堪宠命频。冒荣惭印绶，虚奖负丝纶。 
候病须通脉，防流要塞津。救烦无若静，补拙莫如勤。 
削使科条简，摊令赋役均。以兹为报效，安敢不躬亲。 
襦袴提于手，韦弦佩在绅。敢辞称俗吏，且愿活疲民。 
常未征黄霸，湖犹借寇恂。愧无铛脚政，徒忝犬牙邻。 
制诰夸黄绢，诗篇占白蘋。铜符抛不得，琼树见无因。 
警寐钟传夜，催衙鼓报晨。唯知对胥吏，未暇接亲宾。 
色变云迎夏，声残鸟过春。麦风非逐扇，梅雨异随轮。 
武寺山如故，王楼月自新。池塘闲长草，丝竹废生尘。 
暑遣烧神酎，晴教z4舞茵。待还公事了，亦拟乐吾身。斋 

   卷447_17 【题笼鹤】白居易 

经旬不饮酒，逾月未闻歌。岂是风情少，其如尘事多。 
虎丘惭客问，娃馆妒人过。莫笑笼中鹤，相看去几何。古



   卷447_18 【答客问杭州】白居易 

为我踟蹰停酒盏，与君约略说杭州。山名天竺堆青黛， 
湖号钱唐泻绿油。大屋檐多装雁齿，小航船亦画龙头。 
所嗟水路无三百，官系何因得再游。古



   卷447_19 【登阊门闲望】白居易 

阊门四望郁苍苍，始觉州雄土俗强。十万夫家供课税， 
五千子弟守封疆。阖闾城碧铺秋草，乌鹊桥红带夕阳。 
处处楼前飘管吹，家家门外泊舟航。云埋虎寺山藏色， 
月耀娃宫水放光。曾赏钱唐嫌茂苑，今来未敢苦夸张。斋



   卷447_20 【代诸妓赠送周判官】白居易 

妓筵今夜别姑苏，客棹明朝向镜湖。莫泛扁舟寻范蠡， 
且随五马觅罗敷。兰亭月破能回否，娃馆秋凉却到无。 
好与使君为老伴，归来休染白髭须。斋



   卷447_21 【秋寄微之十二韵】白居易 

娃馆松江北，稽城浙水东。屈君为长吏，伴我作衰翁。 
旌旆知非远，烟云望不通。忙多对酒榼，兴少阅诗筒。 
淡白秋来日，疏凉雨后风。馀霞数片绮，新月一张弓。 
影满衰桐树，香凋晚蕙丛。饥啼春谷鸟，寒怨络丝虫。 
览镜头虽白，听歌耳未聋。老愁从此遣，醉笑与谁同。 
清旦方堆案，黄昏始退公。可怜朝暮景，销在两衙中。古



   卷447_22 【池上早秋】白居易 

荷芰绿参差，新秋水满池。早凉生北槛，残照下东篱。 
露饱蝉声懒，风干柳意衰。过潘二十岁，何必更愁悲。知



   卷447_23 【郡西亭偶咏】白居易 

常爱西亭面北林，公私尘事不能侵。共闲作伴无如鹤， 
与老相宜只有琴。莫遣是非分作界，须教吏隐合为心。 
可怜此道人皆见，但要修行功用深。知



   卷447_24 【故衫】白居易 

闇淡绯衫称老身，半披半曳出朱门。袖中吴郡新诗本， 
襟上杭州旧酒痕。残色过梅看向尽，故香因洗嗅犹存。 
曾经烂熳三年著，欲弃空箱似少恩。知



   卷447_25 【郡中夜听李山人弹三乐】白居易 

风琴秋拂匣，月户夜开关。荣启先生乐，姑苏太守闲。 
传声千古后，得意一时间。却怪钟期耳，唯听水与山。主



   卷447_26 【东城桂三首】白居易 

子堕本从天竺寺，根盘今在阖闾城。
当时应逐南风落，落向人间取次生。

霜雪压多虽不死，荆榛长疾欲相埋。
长忧落在樵人手，卖作苏州一束柴。

遥知天上桂花孤，试问嫦娥更要无。
月宫幸有闲田地，何不中央种两株。



   卷447_27 【闻行简恩赐章服，喜成长句寄之】白居易 

吾年五十加朝散，尔亦今年赐服章。齿发恰同知命岁， 
官衔俱是客曹郎。荣传锦帐花联萼，彩动绫袍雁趁行。 
大抵著绯宜老大，莫嫌秋鬓数茎霜。主



   卷447_28 【唤笙歌】白居易 

露坠萎花槿，风吹败叶荷。老心欢乐少，秋眼感伤多。 
芳岁今如此，衰翁可奈何。犹应不如醉，试遣唤笙歌。斋



   卷447_29 【对酒吟】白居易 

一抛学士笔，三佩使君符。未换银青绶，唯添雪白须。 
公门衙退掩，妓席客来铺。履舄从相近，讴吟任所须。 
金衔嘶五马，钿带舞双姝。不得当年有，犹胜到老无。 
合声歌汉月，齐手拍吴歈。今夜还先醉，应烦红袖扶。主



   卷447_30 【偶饮】白居易 

三盏醺醺四体融，妓亭檐下夕阳中。千声方响敲相续， 
一曲云和戛未终。今日心情如往日，秋风气味似春风。 
唯憎小吏樽前报，道去衙时水五筒。主



   卷447_31 【早发赴洞庭舟中作】白居易 

阊门曙色欲苍苍，星月高低宿水光。棹举影摇灯烛动， 
舟移声拽管弦长。渐看海树红生日，遥见包山白带霜。 
出郭已行十五里，唯消一曲慢霓裳。主



   卷447_32 【宿湖中】白居易 

水天向晚碧沉沉，树影霞光重叠深。浸月冷波千顷练， 
苞霜新橘万株金。幸无案牍何妨醉，纵有笙歌不废吟。 
十只画船何处宿，洞庭山脚太湖心。主



   卷447_33 【拣贡橘书情】白居易 

洞庭贡橘拣宜精，太守勤王请自行。珠颗形容随日长， 
琼浆气味得霜成。登山敢惜驽骀力，望阙难伸蝼蚁情。 
疏贱无由亲跪献，愿凭朱实表丹诚。主



   卷447_34 【夜泛阳坞入明月湾即事，寄崔湖州】白居易 

湖山处处好淹留，最爱东湾北坞头。掩映橘林千点火， 
泓澄潭水一盆油。龙头画舸衔明月，鹊脚红旗蘸碧流。 
为报茶山崔太守，与君各是一家游。主



   卷447_35 【泛太湖书事，寄微之】白居易 

烟渚云帆处处通，飘然舟似入虚空。玉杯浅酌巡初匝， 
金管徐吹曲未终。黄夹缬林寒有叶，碧琉璃水净无风。 
避旗飞鹭翩翻白，惊鼓跳鱼拨剌红。涧雪压多松偃蹇， 
岩泉滴久石玲珑。书为故事留湖上，吟作新诗寄浙东。 
军府威容从道盛，江山气色定知同。报君一事君应羡， 
五宿澄波皓月中。斋



   卷447_36 【题新馆】白居易 

曾为白社羁游子，今作朱门醉饱身。十万户州尤觉贵， 
二千石禄敢言贫。重裘每念单衣士，兼味尝思旅食人。 
新馆寒来多少客，欲回歌酒暖风尘。斋



   卷447_37 【西楼喜雪命宴】白居易 

宿云黄惨澹，晓雪白飘飖。散面遮槐市，堆花压柳桥。 
四郊铺缟素，万室甃琼瑶。银榼携桑落，金炉上丽谯。 
光迎舞妓动，寒近醉人销。歌乐虽盈耳，惭无五袴谣。斋



   卷447_38 【新栽梅】白居易 

池边新种七株梅，欲到花时点检来。
莫怕长洲桃李妒，今年好为使君开。



   卷447_39 【酬刘和州戏赠】白居易 

钱唐山水接苏台，两地褰帷愧不才。政事素无争学得， 
风情旧有且将来。双蛾解珮啼相送，五马鸣珂笑却回。 
不似刘郎无景行，长抛春恨在天台。知



   卷447_40 【戏和贾常州醉中二绝句】白居易 

闻道毗陵诗酒兴，近来积渐学姑苏。
罨头新令从偷去，刮骨清吟得似无。

越调管吹留客曲，吴吟诗送暖寒杯。
娃宫无限风流事，好遣孙心暂学来。



   卷447_41 【岁暮寄微之三首】白居易 

微之别久能无叹，知退书稀岂免愁。甲子百年过半后， 
光阴一岁欲终头。池冰晓合胶船底，楼雪晴销露瓦沟。 
自觉欢情随日减，苏州心不及杭州。主

荣进虽频退亦频，与君才命不调匀。若不九重中掌事， 
即须千里外抛身。紫垣南北厅曾对，沧海东西郡又邻。 
唯欠结庐嵩洛下，一时归去作闲人。斋

白头岁暮苦相思，除却悲吟无可为。枕上从妨一夜睡， 
灯前读尽十年诗。龙钟校正骑驴日，憔悴通江司马时。 
若并如今是全活，纡朱拖紫且开眉。古



   卷447_42 【岁日家宴戏示弟侄等兼呈张侍御二十八丈殷判官二十三兄】白居易 

弟妹妻孥小侄甥，娇痴弄我助欢情。岁盏后推蓝尾酒， 
春盘先劝胶牙饧。形骸潦倒虽堪叹，骨肉团圆亦可荣。 
犹有夸张少年处，笑呼张丈唤殷兄。古



   卷447_43 【正月三日闲行】白居易 

黄鹂巷口莺欲语，乌鹊河头冰欲销。
绿浪东西南北水，红栏三百九十桥。

鸳鸯荡漾双双翅，杨柳交加万万条。
借问春风来早晚，只从前日到今朝。



   卷447_44 【夜归】白居易 

逐胜移朝宴，留欢放晚衙。宾寮多谢客，骑从半吴娃。 
到处销春景，归时及月华。城阴一道直，烛焰两行斜。 
东吹先催柳，南霜不杀花。皋桥夜沽酒，灯火是谁家。知



   卷447_45 【自叹】白居易 

岂独年相迫，兼为病所侵。春来痰气动，老去嗽声深。 
眼暗犹操笔，头斑未挂簪。因循过日月，真是俗人心。主



   卷447_46 【郡中闲独，寄微之及崔湖州】白居易 

少年宾旅非吾辈，晚岁簪缨束我身。酒散更无同宿客， 
诗成长作独吟人。蘋洲会面知何日，镜水离心又一春。 
两处也应相忆在，官高年长少情亲。主



   卷447_47 【小舫】白居易 

小舫一艘新造了，轻装梁柱庳安篷。深坊静岸游应遍， 
浅水低桥去尽通。黄柳影笼随棹月，白蘋香起打头风。 
慢牵欲傍樱桃泊，借问谁家花最红。主



   卷447_48 【马坠强出，赠同座】白居易 

足伤遭马坠，腰重倩人抬。只合窗间卧，何由花下来。 
坐依桃叶枝，行呷地黄杯。强出非他意，东风落尽梅。斋



   卷447_49 【夜闻贾常州、崔湖州茶山境会想羡欢宴因寄此诗】白居易 

遥闻境会茶山夜，珠翠歌钟俱绕身。盘下中分两州界， 
灯前合作一家春。青娥递舞应争妙，紫笋齐尝各斗新。 
自叹花时北窗下，蒲黄酒对病眠人。斋



   卷447_50 【酬微之开拆新楼初毕相报末联见戏之作】白居易 

海山郁郁石棱棱，新豁高居正好登。南临赡部三千界， 
东对蓬宫十二层。报我楼成秋望月，把君诗读夜回灯。 
无妨却有他心眼，妆点亭台即不能。斋



   卷447_51 【病中多雨逢寒食】白居易 

水国多阴常懒出，老夫饶病爱闲眠。三旬卧度莺花月， 
一半春销风雨天。薄暮何人吹觱篥，新晴几处缚秋千。 
彩绳芳树长如旧，唯是年年换少年。斋



   卷447_52 【清明夜】白居易 

好风胧月清明夜，碧砌红轩刺史家。
独绕回廊行复歇，遥听弦管暗看花。



   卷447_53 【苏州柳】白居易 

金谷园中黄袅娜，曲江亭畔碧婆娑。老来处处游行遍， 
不似苏州柳最多。絮扑白头条拂面，使君无计奈春何。主



   卷447_54 【三月二十八日赠周判官】白居易 

一春惆怅残三日，醉问周郎忆得无。
柳絮送人莺劝酒，去年今日别东都。



   卷447_55 【偶作】白居易 

红杏初生叶，青梅已缀枝。阑珊花落后，寂寞酒醒时。 
坐闷低眉久，行慵举足迟。少年君莫怪，头白自应知。知



   卷447_56 【重答刘和州】白居易 

分无佳丽敌西施，敢有文章替左司。随分笙歌聊自乐， 
等闲篇咏被人知。花边妓引寻香径，月下僧留宿剑池。 
可惜当时好风景，吴王应不解吟诗。知



   卷447_57 【奉送三兄】白居易 

少年曾管二千兵，昼听笙歌夜斫营。自反丘园头尽白， 
每逢旗鼓眼犹明。杭州暮醉连床卧，吴郡春游并马行。 
自愧阿连官职慢，只教兄作使君兄。知



   卷447_58 【城上夜宴】白居易 

留春不住登城望，惜夜相将秉烛游。风月万家河两岸， 
笙歌一曲郡西楼。诗听越客吟何苦，酒被吴娃劝不休。 
从道人生都是梦，梦中欢笑亦胜愁。知



   卷447_59 【重题小舫，赠周从事，兼戏微之】白居易 

细篷青篾织鱼鳞，小眼红窗衬麹尘。阔狭才容从事座， 
高低恰称使君身。舞筵须拣腰轻女，仙棹难胜骨重人。 
不似镜湖廉使出，高樯大艑闹惊春。知



   卷447_60 【吴樱桃】白居易 

含桃最说出东吴，香色鲜秾气味殊。洽恰举头千万颗， 
婆娑拂面两三株。鸟偷飞处衔将火，人摘争时蹋破珠。 
可惜风吹兼雨打，明朝后日即应无。知



   卷447_61 【春尽劝客酒】白居易 

林下春将尽，池边日半斜。樱桃落砌颗，夜合隔帘花。 
尝酒留闲客，行茶使小娃。残杯劝不饮，留醉向谁家。主



   卷447_62 【仲夏斋居，偶题八韵，寄微之及崔湖州】白居易 

腥血与荤蔬，停来一月馀。肌肤虽瘦损，方寸任清虚。 
体适通宵坐，头慵隔日梳。眼前无俗物，身外即僧居。 
水榭风来远，松廊雨过初。褰帘放巢燕，投食施池鱼。 
久别闲游伴，频劳问疾书。不知湖与越，吏隐兴何如。知



   卷447_63 【官宅】白居易 

红紫共纷纷，祗承老使君。移舟木兰棹，行酒石榴裙。 
水色窗窗见，花香院院闻。恋他官舍住，双鬓白如云。主



   卷447_64 【六月三日夜闻蝉】白居易 

荷香清露坠，柳动好风生。微月初三夜，新蝉第一声。 
乍闻愁北客，静听忆东京。我有竹林宅，别来蝉再鸣。 
不知池上月，谁拨小船行。主



   卷447_65 【莲石】白居易 

青石一两片，白莲三四枝。寄将东洛去，心与物相随。 
石倚风前树，莲栽月下池。遥知安置处，预想发荣时。 
领郡来何远，还乡去已迟。莫言千里别，岁晚有心期。主



   卷447_66 【眼病二首】白居易 

散乱空中千片雪，蒙笼物上一重纱。纵逢晴景如看雾， 
不是春天亦见花。僧说客尘来眼界，医言风眩在肝家。 
两头治疗何曾瘥，药力微茫佛力赊。主

眼藏损伤来已久，病根牢固去应难。医师尽劝先停酒， 
道侣多教早罢官。案上谩铺龙树论，盒中虚撚决明丸。 
人间方药应无益，争得金篦试刮看。斋



   卷447_67 【题东武丘寺六韵】白居易 

香刹看非远，祇园入始深。龙蟠松矫矫，玉立竹森森。 
怪石千僧坐，灵池一剑沉。海当亭两面，山在寺中心。 
酒熟凭花劝，诗成倩鸟吟。寄言轩冕客，此地好抽簪。斋



   卷447_68 【夜游西武丘寺八韵】白居易 

不厌西丘寺，闲来即一过。舟船转云岛，楼阁出烟萝。 
路入青松影，门临白月波。鱼跳惊秉烛，猿觑怪鸣珂。 
摇曳双红旆，娉婷十翠娥。香花助罗绮，钟梵避笙歌。 
领郡时将久，游山数几何。一年十二度，非少亦非多。主



   卷447_69 【咏怀】白居易 

苏杭自昔称名郡，牧守当今当好官。两地江山蹋得遍， 
五年风月咏将残。几时酒醆曾抛却，何处花枝不把看。 
白发满头归得也，诗情酒兴渐阑珊。主



   卷447_70 【重咏】白居易 

日觉双眸暗，年惊两鬓苍。病应无处避，老更不宜忙。 
徇俗心情少，休官道理长。今秋归去定，何必重思量。斋



   卷447_71 【百日假满】白居易 

心中久有归田计，身上都无济世才。长告初从百日满， 
故乡元约一年回。马辞辕下头高举，鹤出笼中翅大开。 
但拂衣行莫回顾，的无官职趁人来。斋



   卷447_72 【九日寄微之】白居易 

眼闇头风事事妨，绕篱新菊为谁黄。闲游日久心慵倦， 
痛饮年深肺损伤。吴郡两回逢九月，越州四度见重阳。 
怕飞杯酒多分数，厌听笙歌旧曲章。蟋蟀声寒初过雨， 
茱萸色浅未经霜。去秋共数登高会，又被今年减一场。主



   卷447_73 【题报恩寺】白居易 

好是清凉地，都无系绊身。晚晴宜野寺，秋景属闲人。 
净石堪敷坐，寒泉可濯巾。自惭容鬓上，犹带郡庭尘。斋



   卷447_74 【晚起】白居易 

卧听冬冬衙鼓声，起迟睡足长心情。华簪脱后头虽白， 
堆案抛来眼校明。闲上篮舆乘兴出，醉回花舫信风行。 
明朝更濯尘缨去，闻道松江水最清。斋



   卷447_75 【自思益寺次楞伽寺作】白居易 

朝从思益峰游后，晚到楞伽寺歇时。照水姿容虽已老， 
上山筋力未全衰。行逢禅客多相问，坐倚渔舟一自思， 
犹去悬车十五载，休官非早亦非迟。斋



   卷447_76 【松江亭携乐观渔宴宿】白居易 

震泽平芜岸，松江落叶波。在官常梦想，为客始经过。 
水面排罾网，船头簇绮罗。朝盘鲙红鲤，夜烛舞青娥。 
雁断知风急，潮平见月多。繁丝与促管，不解和渔歌。斋



   卷447_77 【宿灵岩寺上院】白居易 

高高白月上青林，客去僧归独夜深。荤血屏除唯对酒， 
歌钟放散只留琴。更无俗物当人眼，但有泉声洗我心。 
最爱晓亭东望好，太湖烟水绿沉沉。斋



   卷447_78 【酬别周从事二首】白居易 

腰痛拜迎人客倦，眼昏勾押簿书难。
辞官归去缘衰病，莫作陶潜范蠡看。

洛下田园久抛掷，吴中歌酒莫留连。
嵩阳云树伊川月，已校归迟四五年。



   卷447_79 【武丘寺路（去年重开寺路桃李莲荷约种数千株）】白居易 

自开山寺路，水陆往来频。银勒牵骄马，花船载丽人。 
芰荷生欲遍，桃李种仍新。好住湖堤上，长留一道春。知



   卷447_80 【齐云楼晚望偶题十韵兼呈冯侍御，周、殷二协律】白居易 

潦倒宦情尽，萧条芳岁阑。欲辞南国去，重上北城看。 
复叠江山壮，平铺井邑宽。人稠过杨府，坊闹半长安。 
插雾峰头没，穿霞日脚残。水光红漾漾，树色绿漫漫。 
约略留遗爱，殷勤念旧欢。病抛官职易，老别友朋难。 
九月全无热，西风亦未寒。齐云楼北面，半日凭栏干。斋



   卷447_81 【河亭晴望（九月八日）】白居易 

风转云头敛，烟销水面开。晴虹桥影出，秋雁橹声来。 
郡静官初罢，乡遥信未回。明朝是重九，谁劝菊花杯。古



   卷447_82 【留别微之】白居易 

干时久与本心违，悟道深知前事非。犹厌劳形辞郡印， 
那将趁伴著朝衣。五千言里教知足，三百篇中劝式微。 
少室云边伊水畔，比君校老合先归。古



   卷447_83 【自喜】白居易 

自喜天教我少缘，家徒行计两翩翩。身兼妻子都三口， 
鹤与琴书共一船。僮仆减来无冗食，资粮算外有馀钱。 
携将贮作丘中费，犹免饥寒得数年。古



   卷447_84 【武丘寺路宴留别诸妓】白居易 

银泥裙映锦障泥，画舸停桡马簇蹄。清管曲终鹦鹉语， 
红旗影动wbxr嘶。渐消醉色朱颜浅，欲语离情翠黛低。 
莫忘使君吟咏处，女坟湖北武丘西。古



   卷447_85 【江上对酒二首】白居易 

酒助疏顽性，琴资缓慢情。有慵将送老，无智可劳生。 
忽忽忘机坐，伥伥任运行。家乡安处是，那独在神京。知

久贮沧浪意，初辞桎梏身。昏昏常带酒，默默不应人。 
坐稳便箕踞，眠多爱欠伸。客来存礼数，始著白纶巾。斋



   卷447_86 【望亭驿酬别周判官】白居易 

何事出长洲，连宵饮不休。醒应难作别，欢渐少于愁。 
灯火穿村市，笙歌上驿楼。何言五十里，已不属苏州。古



   卷447_87 【见小侄龟儿咏灯诗并腊娘制衣，因寄行简】白居易 

已知腊子能裁服，复报龟儿解咏灯。
巧妇才人常薄命，莫教男女苦多能。



   卷447_88 【酒筵上答张居士】白居易 

但要前尘减，无妨外相同。虽过酒肆上，不离道场中。 
弦管声非实，花钿色是空。何人知此义，唯有净名翁。斋



   卷447_89 【鹦鹉】白居易 

陇西鹦鹉到江东，养得经年觜渐红。常恐思归先剪翅， 
每因喂食暂开笼。人怜巧语情虽重，鸟忆高飞意不同。 
应似朱门歌舞妓，深藏牢闭后房中。斋



   卷447_90 【听琵琶妓弹略略】白居易 

腕软拨头轻，新教略略成。四弦千遍语，一曲万重情。 
法向师边得，能从意上生。莫欺江外手，别是一家声。古



   卷447_91 【写新诗寄微之，偶题卷后】白居易 

写了吟看满卷愁，浅红笺纸小银钩。
未容寄与微之去，已被人传到越州。



   卷447_92 【宝历二年八月三十日夜梦后作】白居易 

尘缨忽解诚堪喜，世网重来未可知。
莫忘全吴馆中梦，岭南泥雨步行时。



   卷447_93 【与梦得同登栖灵塔（一无栖字）】白居易 

半月悠悠在广陵，何楼何塔不同登。
共怜筋力犹堪在，上到栖灵第九层。



   卷447_94 【梦苏州水阁，寄冯侍御】白居易 

扬州驿里梦苏州，梦到花桥水阁头。
觉后不知冯侍御，此中昨夜共谁游。



   卷447_95 【喜罢郡】白居易 

五年两郡亦堪嗟，偷出游山走看花。自此光阴为己有， 
从前日月属官家。樽前免被催迎使，枕上休闻报坐衙。 
睡到午时欢到夜，回看官职是泥沙。古



   卷447_96 【答次休上人】白居易 

姓白使君无丽句，名休座主有新文。
禅心不合生分别，莫爱馀霞嫌碧云。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十八 
 
   
　 
　

　
 　



   卷448_1 【感悟妄缘，题如上人壁】白居易 

自从为騃童，直至作衰翁。所好随年异，为忙终日同。 
弄沙成佛塔，锵玉谒王宫。彼此皆儿戏，须臾即色空。 
有营非了义，无著是真宗。兼恐勤修道，犹应在妄中。知



   卷448_2 【思子台有感二首】白居易 

曾家机上闻投杼，尹氏园中见掇蜂。
但以恩情生隙罅，何人不解作江充。

闇生魑魅蠹生虫，何异谗生疑阻中。
但使武皇心似烛，江充不敢作江充。



   卷448_3 【赋得边城角】白居易 

边角两三枝，霜天陇上儿。望乡相并立，向月一时吹。 
战马头皆举，征人手尽垂。呜呜三奏罢，城上展旌旗。斋



   卷448_4 【忆洛中所居】白居易 

忽忆东都宅，春来事宛然。雪销行径里，水上卧房前。 
厌绿栽黄竹，嫌红种白莲。醉教莺送酒，闲遣鹤看船。 
幸是林园主，惭为食禄牵。宦情薄似纸，乡思争于弦。 
岂合姑苏守，归休更待年。主



   卷448_5 【想归田园】白居易 

恋他朝市求何事，想取丘园乐此身。千首恶诗吟过日， 
一壶好酒醉消春。归乡年亦非全老，罢郡家仍未苦贫。 
快活不知如我者，人间能有几多人。主



   卷448_6 【琴茶】白居易 

兀兀寄形群动内，陶陶任性一生间。自抛官后春多醉， 
不读书来老更闲。琴里知闻唯渌水，茶中故旧是蒙山。 
穷通行止长相伴，谁道吾今无往还。主



   卷448_7 【赠楚州郭使君】白居易 

淮水东南第一州，山围雉堞月当楼。黄金印绶悬腰底， 
白雪歌诗落笔头。笑看儿童骑竹马，醉携宾客上仙舟。 
当家美事堆身上，何啻林宗与细侯。主



   卷448_8 【和郭使君题枸杞（一作枸杞寄郭使君）】白居易 

山阳太守政严明，吏静人安无犬惊。
不知灵药根成狗，怪得时闻吠夜声。



   卷448_9 【初到洛下闲游】白居易 

汉庭重少身宜退，洛下闲居迹可逃。趁伴入朝应老丑， 
寻春放醉尚粗豪。诗携彩纸新装卷，酒典绯花旧赐袍。 
曾在东方千骑上，至今躞蹀马头高。古



   卷448_10 【醉赠刘二十八使君】白居易 

为我引杯添酒饮，与君把箸击盘歌。诗称国手徒为尔， 
命压人头不奈何。举眼风光长寂寞，满朝官职独蹉跎。 
亦知合被才名折，二十三年折太多。古



   卷448_11 【太湖石】白居易 

烟翠三秋色，波涛万古痕。削成青玉片，截断碧云根。 
风气通岩穴，苔文护洞门。三峰具体小，应是华山孙。知



   卷448_12 【过敷水】白居易 

垂鞭欲渡罗敷水，处分鸣驺且缓驱。秦氏双蛾久冥漠， 
苏台五马尚踟蹰。村童店女仰头笑，今日使君真是愚。主



   卷448_13 【南院】白居易 

林院无情绪，经春不一开。杨花飞作穗，榆荚落成堆。 
壮气从中减，流年逐后催。只应如过客，病去老迎来。斋



   卷448_14 【闲咏】白居易 

步月怜清景，眠松爱绿阴。早年诗思苦，晚岁道情深。 
夜学禅多坐，秋牵兴暂吟。悠然两事外，无处更留心。古



   卷448_15 【初授秘监，拜赐金紫，闲吟小酌，偶写所怀】白居易 

紫袍新秘监，白首旧书生。鬓雪人间寿，腰金世上荣。 
子孙无可念，产业不能营。酒引眼前兴，诗留身后名。 
闲倾三数酌，醉咏十馀声。便是羲皇代，先从心太平。古



   卷448_16 【新昌闲居，招杨郎中兄弟】白居易 

纱巾角枕病眠翁，忙少闲多谁与同。但有双松当砌下， 
更无一事到心中。金章紫绶堪如梦，皂盖朱轮别似空。 
暑月贫家何所有，客来唯赠北窗风。古



   卷448_17 【秘省后厅】白居易 

槐花雨润新秋地，桐叶风翻欲夜天。
尽日后厅无一事，白头老监枕书眠。



   卷448_18 【松斋偶兴】白居易 

置心思虑外，灭迹是非间。约俸为生计，随官换往还。 
耳烦闻晓角，眼醒见秋山。赖此松檐下，朝回半日闲。斋



   卷448_19 【和杨郎中贺杨仆射致仕后杨侍郎门生合宴席上作】白居易 

业重关西继大名，恩深阙下遂高情。祥鳣降伴趋庭鲤， 
贺燕飞和出谷莺。范蠡舟中无子弟，疏家席上欠门生。 
可怜玉树连桃李，从古无如此会荣。斋



   卷448_20 【松下琴赠客】白居易 

松寂风初定，琴清夜欲阑。偶因群动息，试拨一声看。 
寡鹤当徽怨，秋泉应指寒。惭君此倾听，本不为君弹。古



   卷448_21 【秋斋】白居易 

晨起秋斋冷，萧条称病容。清风两窗竹，白露一庭松。 
阮籍谋身拙，嵇康向事慵。生涯别有处，浩气在心胸。知



   卷448_22 【涂山寺独游】白居易 

野径行无伴，僧房宿有期。涂山来去熟，唯是马蹄知。斋



   卷448_23 【登观音台望城】白居易 

百千家似围棋局，十二街如种菜畦。
遥认微微入朝火，一条星宿五门西。



   卷448_24 【登灵应台北望】白居易 

临高始见人寰小，对远方知色界空。
回首却归朝市去，一稊米落太仓中。



   卷448_25 【酬裴相公题兴化小池见招长句】白居易 

为爱小塘招散客，不嫌老监与新诗。山公倒载无妨学， 
范蠡扁舟未要追。蓬断偶飘桃李径，鸥惊误拂凤凰池。 
敢辞课拙酬高韵，一勺争禁万顷陂。斋



   卷448_26 【闲行】白居易 

五十年来思虑熟，忙人应未胜闲人。林园傲逸真成贵， 
衣食单疏不是贫。专掌图书无过地，遍寻山水自由身。 
傥年七十犹强健，尚得闲行十五春。斋



   卷448_27 【闲出】白居易 

兀兀出门何处去，新昌街晚树阴斜。
马蹄知意缘行熟，不向杨家即庾家。



   卷448_28 【与僧智如夜话】白居易 

懒钝尤知命，幽栖渐得朋。门闲无谒客，室静有禅僧。 
炉向初冬火，笼停半夜灯。忧劳缘智巧，自喜百无能。主



   卷448_29 【忆庐山旧隐及洛下新居】白居易 

形骸黾勉班行内，骨肉句留俸禄中。无奈攀缘随手长， 
亦知恩爱到头空。草堂久闭庐山下，竹院新抛洛水东。 
自是未能归去得，世间谁要白须翁。主



   卷448_30 【晚寒（晚一作暝）】白居易 

急景流如箭，凄风利似刀。暝催鸡翅敛，寒束树枝高。 
缩水浓和酒，加绵厚絮袍。可怜冬计毕，暖卧醉陶陶。斋



   卷448_31 【偶眠（偶一作醉）】白居易 

放杯书案上，枕臂火炉前。老爱寻思事，慵多取次眠。 
妻教卸乌帽，婢与展青毡。便是屏风样，何劳画古贤。古



   卷448_32 【华城西北雉堞最高崔相公首创楼台钱左丞继种…怅然成咏】白居易 

高居称君子，潇洒四无邻。丞相栋梁久，使君桃李新。 
凝情看丽句，驻步想清尘。况是寒天客，楼空无主人。知



   卷448_33 【奉使途中，戏赠张常侍】白居易 

早风吹土满长衢，驿骑星轺尽疾驱。
共笑篮舁亦称使，日驰一驿向东都。



   卷448_34 【有小白马乘驭多时奉使东行至稠桑驿溘然而毙…题二十韵】白居易 

能骤复能驰，翩翩白马儿。毛寒一团雪，鬃薄万条丝。 
皂盖春行日，骊驹晓从时。双旌前独步，五马内偏骑。 
芳草承蹄叶，垂杨拂顶枝。跨将迎好客，惜不换妖姬。 
慢鞚游萧寺，闲驱醉习池。睡来乘作梦，兴发倚成诗。 
鞭为驯难下，鞍缘稳不离。北归还共到，东使亦相随。 
赭白何曾变，玄黄岂得知。嘶风觉声急，踏雪怪行迟。 
昨夜犹刍秣，今朝尚絷维。卧槽应不起，顾主遂长辞。 
尘灭駸駸迹，霜留皎皎姿。度关形未改，过隙影难追。 
念倍燕求骏，情深项别骓。银收钩臆带，金卸络头羁。 
何处埋奇骨，谁家觅弊帷。稠桑驿门外，吟罢涕双垂。古



   卷448_35 【题喷玉泉（泉在寿安山下高百馀尺直泻潭中）】白居易 

泉喷声如玉，潭澄色似空。练垂青嶂上，珠泻绿盆中。 
溜滴三秋雨，寒生六月风。何时此岩下，来作濯缨翁。知



   卷448_36 【酬皇甫宾客】白居易 

闲官兼慢使，著处易停轮。况欲逢新岁，仍初见故人。 
冒寒寻到洛，待暖始归秦。亦拟同携手，城东略看春。主



   卷448_37 【种白莲】白居易 

吴中白藕洛中栽，莫恋江南花懒开。
万里携归尔知否，红蕉朱槿不将来。



   卷448_38 【答苏庶子】白居易 

偶作关东使，重陪洛下游。病来从断酒，老去可禁愁。 
款曲偏青眼，蹉跎各白头。蓬山闲气味，依约似龙楼。知



   卷448_39 【答尉迟少监水阁重宴】白居易 

人情依旧岁华新，今日重招往日宾。鸡黍重回千里驾， 
林园闇换四年春。水轩平写琉璃镜，草岸斜铺翡翠茵。 
闻道经营费心力，忍教成后属他人。知



   卷448_40 【和刘郎中伤鄂姬】白居易 

不独君嗟我亦嗟，西风北雪杀南花。
不知月夜魂归处，鹦鹉洲头第几家。



   卷448_41 【赠东邻王十三】白居易 

携手池边月，开襟竹下风。驱愁知酒力，破睡见茶功。 
居处东西接，年颜老少同。能来为伴否，伊上作渔翁。古



   卷448_42 【早春同刘郎中寄宣武令狐相公】白居易 

梁园不到一年强，遥想清吟对绿觞。更有何人能饮酌， 
新添几卷好篇章。马头拂柳时回辔，豹尾穿花暂亚枪。 
谁引相公开口笑，不逢白监与刘郎。古



   卷448_43 【寄太原李相公】白居易 

闻道北都今一变，政和军乐万人安。绮罗二八围宾榻， 
组练三千夹将坛。蝉鬓应夸丞相少，貂裘不觉太原寒。 
世间大有虚荣贵，百岁无君一日欢。古



   卷448_44 【雪中寄令狐相公，兼呈梦得】白居易 

兔园春雪梁王会，想对金罍咏玉尘。
今日相如身在此，不知客右坐何人。



   卷448_45 【出使在途所骑马死改乘肩舆将归长安偶咏…寄太原李相公】白居易 

驿路崎岖泥雪寒，欲登篮舆一长叹。风光不见桃花骑， 
尘土空留杏叶鞍。丧乘独归殊不易，脱骖相赠岂为难。 
并州好马应无数，不怕旌旄试觅看。主



   卷448_46 【有双鹤留在洛中忽见刘郎中依然鸣顾刘因为鹤叹…答之】白居易 

辞乡远隔华亭水，逐我来栖缑岭云。
惭愧稻粱长不饱，未曾回眼向鸡群。

荒草院中池水畔，衔恩不去又经春。
见君惊喜双回顾，应为吟声似主人。



   卷448_47 【宿窦使君庄水亭】白居易 

使君何在在江东，池柳初黄杏欲红。
有兴即来闲便宿，不知谁是主人翁。



   卷448_48 【龙门下作】白居易 

龙门涧下濯尘缨，拟作闲人过此生。
筋力不将诸处用，登山临水咏诗行。



   卷448_49 【姚侍御见过，戏赠】白居易 

晚起春寒慵裹头，客来池上偶同游。
东台御史多提举，莫按金章系布裘。



   卷448_50 【履道春居】白居易 

微雨洒园林，新晴好一寻。低风洗池面，斜日拆花心。 
暝助岚阴重，春添水色深。不如陶省事，犹抱有弦琴。主



   卷448_51 【题洛中第宅】白居易 

水木谁家宅，门高占地宽。悬鱼挂青甃，行马护朱栏。 
春榭笼烟暖，秋庭锁月寒。松胶黏琥珀，筠粉扑琅玕。 
试问池台主，多为将相官。终身不曾到，唯展宅图看。主



   卷448_52 【寄殷协律（多叙江南旧游）】白居易 

五岁优游同过日，一朝消散似浮云。琴诗酒伴皆抛我， 
雪月花时最忆君。几度听鸡歌白日，亦曾骑马咏红裙。 
吴娘暮雨萧萧曲，自别江南更不闻。主



   卷448_53 【洛下诸客就宅相送，偶题西亭】白居易 

几榻临池坐，轩车冒雪过。交亲致杯酒，僮仆解笙歌。 
流岁行将晚，浮荣得几多。林泉应问我，不住意如何。斋



   卷448_54 【答林泉】白居易 

好住旧林泉，回头一怅然。渐知吾潦倒，深愧尔留连。 
欲作栖云计，须营种黍钱。更容求一郡，不得亦归田。古



   卷448_55 【将发洛中枉令狐相公手札兼辱二篇宠行以长句答之】白居易 

尺素忽惊来梓泽，双金不惜送蓬山。八行落泊飞云雨， 
五字枪鏦动珮环。玉韵乍听堪醒酒，银钩细读当披颜。 
收藏便作终身宝，何啻三年怀袖间。古



   卷448_56 【临都驿答梦得六言二首】白居易 

扬子津头月下，临都驿里灯前。 
昨日老于前日，去年春似今年。知

谢守归为秘监，冯公老作郎官。 
前事不须问著，新诗且更吟看。斋



   卷448_57 【喜钱左丞再除华州，以诗伸贺】白居易 

左辖辍中台，门东委上才。彤襜经宿到，绛帐及春开。 
民望恳难夺，天心慈易回。那知不隔岁，重借寇恂来。古



   卷448_58 【和钱华州题少华清光绝句】白居易 

高情雅韵三峰守，主领清光管白云。
自笑亦曾为刺史，苏州肥腻不如君。



   卷448_59 【送陕府王大夫】白居易 

金马门前回剑珮，铁牛城下拥旌旗。
他时万一为交代，留取甘棠三两枝。



   卷448_60 【代迎春花招刘郎中】白居易 

幸与松筠相近栽，不随桃李一时开。
杏园岂敢妨君去，未有花时且看来。



   卷448_61 【玩迎春花赠杨郎中】白居易 

金英翠萼带春寒，黄色花中有几般。
恁君与向游人道，莫作蔓菁花眼看。



   卷448_62 【闲出】白居易 

身外无羁束，心中少是非。被花留便住，逢酒醉方归。 
人事行时少，官曹入日稀。春寒游正好，稳马薄绵衣。知



   卷448_63 【座上赠卢判官】白居易 

把酒承花花落频，花香酒味相和春。
莫言不是江南会，虚白亭中旧主人。



   卷448_64 【曲江有感】白居易 

曲江西岸又春风，万树花前一老翁。
遇酒逢花还且醉，若论惆怅事何穷。



   卷448_65 【杏园花下赠刘郎中】白居易 

怪君把酒偏惆怅，曾是贞元花下人。
自别花来多少事，东风二十四回春。



   卷448_66 【花前有感，兼呈崔相公、刘郎中】白居易 

落花如雪鬓如霜，醉把花看益自伤。少日为名多检束， 
长年无兴可颠狂。四时轮转春常少，百刻支分夜苦长。 
何事同生壬子岁，老于崔相及刘郎。斋



   卷448_67 【微之就拜尚书居易续除刑部因书贺意兼咏离怀】白居易 

我为宪部入南宫，君作尚书镇浙东。老去一时成白首， 
别来七度换春风。簪缨假合虚名在，筋力销磨实事空。 
远地官高亲故少，些些谈笑与谁同。斋



   卷448_68 【喜与韦左丞同入南省，因叙旧以赠之】白居易 

早年同遇陶钧主，利钝精粗共在熔。金剑淬来长透匣， 
铅刀磨尽不成锋。差肩北省惭非据，接武南宫幸再容。 
跛鳖虽迟骐骥疾，何妨中路亦相逢。斋



   卷448_69 【伊州】白居易 

老去将何散老愁，新教小玉唱伊州。
亦应不得多年听，未教成时已白头。



   卷448_70 【早朝】白居易 

鼓动出新昌，鸡鸣赴建章。翩翩稳鞍马，楚楚健衣裳。 
宫漏传残夜，城阴送早凉。月堤槐露气，风烛桦烟香。 
双阙龙相对，千官雁一行。汉庭方尚少，惭叹鬓如霜。知



   卷448_71 【答裴相公乞鹤（一作酬裴相公乞予双鹤）】白居易 

警露声音好，冲天相貌殊。终宜向辽廓，不称在泥涂。 
白首劳为伴，朱门幸见呼。不知疏野性，解爱凤池无。主



   卷448_72 【晚从省归】白居易 

朝回北阙值清晨，晚出南宫送暮春。入去丞郎非散秩， 
归来诗酒是闲人。犹思泉石多成梦，尚叹簪裾未离身。 
终是不如山下去，心头眼底两无尘。主



   卷448_73 【北窗闲坐】白居易 

虚窗两丛竹，静室一炉香。门外红尘合，城中白日忙。 
无烦寻道士，不要学仙方。自有延年术，心闲岁月长。斋



   卷448_74 【酬严给事（闻玉蕊花下有游仙绝句）】白居易 

嬴女偷乘凤去时，洞中潜歇弄琼枝。
不缘啼鸟春饶舌，青琐仙郎可得知。



   卷448_75 【京路】白居易 

西来为看秦山雪，东去缘寻洛苑春。
来去腾腾两京路，闲行除我更无人。



   卷448_76 【华州西】白居易 

每逢人静慵多歇，不计程行困即眠。
上得篮舆未能去，春风敷水店门前。



   卷448_77 【从陕至东京】白居易 

从陕至东京，山低路渐平。风光四百里，车马十三程。 
花共垂鞭看，杯多并辔倾。笙歌与谈笑，随分自将行。主



   卷448_78 【送春】白居易 

银花凿落从君劝，金屑琵琶为我弹。
不独送春兼送老，更尝一着更听看。



   卷448_79 【宿杜曲花下】白居易 

觅得花千树，携来酒一壶。懒归兼拟宿，未醉岂劳扶。 
但惜春将晚，宁愁日渐晡。篮舆为卧舍，漆盝是行厨。 
斑竹盛茶柜，红泥罨饭炉。眼前无所阙，身外更何须。 
小面琵琶婢，苍头觱篥奴。从君饱富贵，曾作此游无。斋



   卷448_80 【逢旧】白居易 

久别偶相逢，俱疑是梦中。即今欢乐事，放醆又成空。知



   卷448_81 【绣妇叹】白居易 

连枝花样绣罗襦，本拟新年饷小姑。自觉逢春饶怅望， 
谁能每日趁功夫。针头不解愁眉结，线缕难穿泪脸珠。 
虽凭绣床都不绣，同床绣伴得知无。知



   卷448_82 【春词】白居易 

低花树映小妆楼，春入眉心两点愁。
斜倚栏干背鹦鹉，思量何事不回头。



   卷448_83 【恨词】白居易 

翠黛眉低敛，红珠泪暗销。从来恨人意，不省似今朝。知



   卷448_84 【山石榴花十二韵】白居易 

晔晔复煌煌，花中无比方。艳夭宜小院，条短称低廊。 
本是山头物，今为砌下芳。千丛相向背，万朵互低昂。 
照灼连朱槛，玲珑映粉墙。风来添意态，日出助晶光。 
渐绽胭脂萼，犹含琴轸房。离披乱剪彩，斑驳未匀妆。 
绛焰灯千炷，红裙妓一行。此时逢国色，何处觅天香。 
恐合栽金阙，思将献玉皇。好差青鸟使，封作百花王。主



   卷448_85 【送敏中归豳宁幕】白居易 

六十衰翁儿女悲，傍人应笑尔应知。弟兄垂老相逢日， 
杯酒临欢欲散时。前路加餐须努力，今宵尽醉莫推辞。 
司徒知我难为别，直过秋归未讶迟。主



   卷448_86 【宴散】白居易 

小宴追凉散，平桥步月回。笙歌归院落，灯火下楼台。 
残暑蝉催尽，新秋雁带来。将何迎睡兴，临卧举残杯。斋



   卷448_87 【人定】白居易 

人定月胧明，香消枕簟清。翠屏遮烛影，红袖下帘声。 
坐久吟方罢，眠初梦未成。谁家教鹦鹉，故故语相惊。古



   卷448_88 【池上】白居易 

褭褭凉风动，凄凄寒露零。兰衰花始白，荷破叶犹青。 
独立栖沙鹤，双飞照水萤。若为寥落境，仍值酒初醒。知



   卷448_89 【池窗】白居易 

池晚莲芳谢，窗秋竹意深。更无人作伴，唯对一张琴。斋



   卷448_90 【花酒】白居易 

香醅浅酌浮如蚁，雪鬓新梳薄似蝉。
为报洛城花酒道，莫辞送老二三年。



   卷448_91 【题崔常侍济源庄】白居易 

谷口谁家住，云扃锁竹泉。主人何处去，萝薜换貂蝉。 
籍在金闺内，班排玉扆前。诚知忆山水，归得是何年。主



   卷448_92 【认春戏呈冯少尹、李郎中、陈主簿】白居易 

认得春风先到处，西园南面水东头。柳初变后条犹重， 
花未开时枝已稠。闇助醉欢寻绿酒，潜添睡兴著红楼。 
知君未别阳和意，直待春深始拟游。主



   卷448_93 【魏堤有怀】白居易 

魏王堤下水，声似使君滩。惆怅回头听，踌蹰立马看。 
荡风波眼急，翻雪浪心寒。忆得瞿唐事，重吟行路难。斋



   卷448_94 【柘枝词】白居易 

柳闇长廊合，花深小院开。苍头铺锦褥，皓腕捧银杯。 
绣帽珠稠缀，香衫袖窄裁。将军拄球杖，看按柘枝来。古



   卷448_95 【代梦得吟】白居易 

后来变化三分贵，同辈凋零太半无。世上争先从尽汝， 
人间斗在不如吾。竿头已到应难久，局势虽迟未必输。 
不见山苗与林叶，迎春先绿亦先枯。古



   卷448_96 【寄答周协律（来诗多叙苏州旧游）】白居易 

故人叙旧寄新篇，惆怅江南到眼前。闇想楼台万馀里， 
不闻歌吹一周年。桥头谁更看新月，池畔犹应泊旧船。 
最忆后庭杯酒散，红屏风掩绿窗眠。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百四十九 
 
   
　 
　

　
 　



   卷449_1 【太和戊申岁大有年诏赐百寮出城观稼谨书盛事以俟采诗】白居易 

清晨承诏命，丰岁阅田闾。膏雨抽苗足，凉风吐穗初。 
早禾黄错落，晚稻绿扶疏。好入诗家咏，宜令史馆书。 
散为万姓食，堆作九年储。莫道如云稼，今秋云不如。斋



   卷449_2 【赠悼怀太子挽歌辞二首（奉诏撰进）】白居易 

竹马书薨岁，铜龙表葬时。永言窀穸事，全用少阳仪。 
寿夭由天命，哀荣出圣慈。恭闻褒赠诏，轸念在与夷。古

剪叶藩封早，承华册命尊。笙歌辞洛苑，风雪蔽梁园。 
卤簿凌霜宿，铭旌向月翻。宫寮不逮事，哭送出都门。主



   卷449_3 【雨中招张司业宿】白居易 

过夏衣香润，迎秋簟色鲜。斜支花石枕，卧咏蕊珠篇。 
泥泞非游日，阴沉好睡天。能来同宿否，听雨对床眠。斋



   卷449_4 【和集贤刘学士早朝作】白居易 

吟君昨日早朝诗，金御炉前唤仗时。烟吐白龙头宛转， 
扇开青雉尾参差。暂留春殿多称屈，合入纶闱即可知。 
从此摩霄去非晚，鬓边未有一茎丝。斋



   卷449_5 【送陕州王司马建赴任（建，善诗者）】白居易 

陕州司马去何如，养静资贫两有馀。公事闲忙同少尹， 
料钱多少敌尚书。只携美酒为行伴，唯作新诗趁下车。 
自有铁牛无咏者，料君投刃必应虚。斋



   卷449_6 【对琴待月】白居易 

竹院新晴夜，松窗未卧时。共琴为老伴，与月有秋期。 
玉轸临风久，金波出雾迟。幽音待清景，唯是我心知。古



   卷449_7 【杨家南亭】白居易 

小亭门向月斜开，满地凉风满地苔。
此院好弹秋思处，终须一夜抱琴来。



   卷449_8 【早寒】白居易 

黄叶聚墙角，青苔围柱根。被经霜后薄，镜遇雨来昏。 
半卷寒檐幕，斜开暖阁门。迎冬兼送老，只仰酒盈尊。斋



   卷449_9 【斋月静居】白居易 

病来心静一无思，老去身闲百不为。忽忽眼尘犹爱睡， 
些些口业尚夸诗。荤腥每断斋居月，香火常亲宴坐时。 
万虑消停百神泰，唯应寂寞杀三尸。斋



   卷449_10 【宿裴相公兴化池亭（兼蒙借船舫游泛）】白居易 

林亭一出宿风尘，忘却平津是要津。松阁晴看山色近， 
石渠秋放水声新。孙弘阁闹无闲客，傅说舟忙不借人。 
何似抡才济川外，别开池馆待交亲。斋



   卷449_11 【和刘郎中望终南山秋雪】白居易 

遍览古今集，都无秋雪诗。阳春先唱后，阴岭未消时。 
草讶霜凝重，松疑鹤散迟。清光莫独占，亦对白云司。古



   卷449_12 【广府胡尚书频寄诗，因答绝句】白居易 

尚书清白临南海，虽饮贪泉心不回。
唯向诗中得珠玉，时时寄到帝乡来。



   卷449_13 【送鹤与裴相临别赠诗】白居易 

司空爱尔尔须知，不信听吟送鹤诗。羽翮势高宁惜别， 
稻粱恩厚莫愁饥。夜栖少共鸡争树，晓浴先饶凤占池。 
稳上青云勿回顾，的应胜在白家时。主



   卷449_14 【令狐相公拜尚书后有喜从镇归朝之作刘郎中先和因以继之】白居易 

车骑新从梁苑回，履声珮响入中台。凤池望在终重去， 
龙节功成且纳来。金勒最宜乘雪出，玉觞何必待花开。 
尚书首唱郎中和，不计官资只计才。主



   卷449_15 【送河南尹冯学士赴任】白居易 

石渠金谷中间路，轩骑翩翩十日程。清洛饮冰添苦节， 
碧嵩看雪助高情。谩夸河北操旄钺，莫羡江西拥旆旌。 
何似府寮京令外，别教三十六峰迎。主



   卷449_16 【读鄂公传】白居易 

高卧深居不见人，功名斗薮似灰尘。
唯留一部清商乐，月下风前伴老身。



   卷449_17 【乌夜啼（一有赋得字）】白居易 

城上归时晚，庭前宿处危。月明无叶树，霜滑有风枝。 
啼涩饥喉咽，飞低冻翅垂。画堂鹦鹉鸟，冷暖不相知。知



   卷449_18 【镜换杯】白居易 

欲将珠匣青铜镜，换取金尊白玉卮。镜里老来无避处， 
尊前愁至有消时。茶能散闷为功浅，萱纵忘忧得力迟。 
不似杜康神用速，十分一盏便开眉。知



   卷449_19 【冬夜闻虫】白居易 

虫声冬思苦于秋，不解愁人闻亦愁。
我是老翁听不畏，少年莫听白君头。



   卷449_20 【双鹦鹉】白居易 

绿衣整顿双栖起，红觜分明对语时。始觉琵琶弦莽卤， 
方知吉了舌参差。郑牛识字吾常叹，丁鹤能歌尔亦知。 
若称白家鹦鹉鸟，笼中兼合解吟诗。斋



   卷449_21 【赠朱道士】白居易 

仪容白皙上仙郎，方寸清虚内道场。两翼化生因服药， 
三尸卧死为休粮。醮坛北向宵占斗，寝室东开早纳阳。 
尽日窗间更无事，唯烧一炷降真香。斋



   卷449_22 【昨以拙诗十首寄西川杜相公相公亦以新作…用伸答谢】白居易 

诗家律手在成都，权与寻常将相殊。剪截五言兼用钺， 
陶钧六义别开炉。惊人卷轴须知有，随事文章不道无。 
篇数虽同光价异，十鱼目换十骊珠。斋



   卷449_23 【和汴州令狐相公新于郡内栽竹百竿拆壁开轩…七言五韵】白居易 

梁园修竹旧传名，园废年深竹不生。千亩荒凉寻未得， 
百竿青翠种新成。墙开乍见重添兴，窗静时闻别有情。 
烟叶蒙笼侵夜色，风枝萧飒欲秋声。更登楼望尤堪重， 
千万人家无一茎。主



   卷449_24 【重答汝州李六使君见和忆吴中旧游五首】白居易 

为忆娃宫与虎丘，玩君新作不能休。蜀笺写出篇篇好， 
吴调吟时句句愁。洛下林园终共住，江南风月会重游。 
由来事过多堪惜，何况苏州胜汝州。主



   卷449_25 【见殷尧藩侍御忆江南诗三十首诗中多叙苏杭…继和之】白居易 

江南名郡数苏杭，写在殷家三十章。君是旅人犹苦忆， 
我为刺史更难忘。境牵吟咏真诗国，兴入笙歌好醉乡。 
为念旧游终一去，扁舟直拟到沧浪。主



   卷449_26 【闻新蝉赠刘二十八】白居易 

蝉发一声时，槐花带两枝。只应催我老，兼遣报君知。 
白发生头速，青云入手迟。无过一杯酒，相劝数开眉。斋



   卷449_27 【赠王山人】白居易 

玉芝观里王居士，服气餐霞善养身。夜后不闻龟喘息， 
秋来唯长鹤精神。容颜尽怪长如故，名姓多疑不是真。 
贵重荣华轻寿命，知君闷见世间人。斋



   卷449_28 【和刘郎中学士题集贤阁】白居易 

朱阁青山高庳齐，与君才子作诗题。傍闻大内笙歌近， 
下视诸司屋舍低。万卷图书天禄上，一条风景月华西。 
欲知丞相优贤意，百步新廊不蹋泥。斋



   卷449_29 【观幻】白居易 

有起皆因灭，无暌不暂同。从欢终作戚，转苦又成空。 
次第花生眼，须臾烛过风。更无寻觅处，鸟迹印空中。古



   卷449_30 【病假中庞少尹携鱼酒相过】白居易 

宦情牢落年将暮，病假联绵日渐深。被老相催虽白首， 
与春无分未甘心。闲停茶碗从容语，醉把花枝取次吟。 
劳动故人庞阁老，提鱼携酒远相寻。古



   卷449_31 【听田顺儿歌】白居易 

戛玉敲冰声未停，嫌云不遏入青冥。
争得黄金满衫袖，一时抛与断年听。



   卷449_32 【听曹刚琵琶兼示重莲】白居易 

拨拨弦弦意不同，胡啼番语两玲珑。
谁能截得曹刚手，插向重莲衣袖中。



   卷449_33 【酬令狐相公春日寻花见寄六韵】白居易 

病卧帝王州，花时不得游。老应随日至，春肯为人留。 
粉坏杏将谢，火繁桃尚稠。白飘僧院地，红落酒家楼。 
空里雪相似，晚来风不休。吟君怅望句，如到曲江头。古



   卷449_34 【和刘郎中曲江春望见示】白居易 

芳景多游客，衰翁独在家。肺伤妨饮酒，眼痛忌看花。 
寺路随江曲，宫墙夹道斜。羡君犹壮健，不枉度年华。知



   卷449_35 【送东都留守令狐尚书赴任】白居易 

翠华黄屋未东巡，碧洛青嵩付大臣。地称高情多水竹， 
山宜闲望少风尘。龙门即拟为游客，金谷先凭作主人。 
歌酒家家花处处，莫空管领上阳春。知



   卷449_36 【自题新昌居止，因招杨郎中小饮】白居易 

地偏坊远巷仍斜，最近东头是白家。宿雨长齐邻舍柳， 
晴光照出夹城花。春风小榼三升酒，寒食深炉一碗茶。 
能到南园同醉否，笙歌随分有些些。知



   卷449_37 【南园试小乐】白居易 

小园斑驳花初发，新乐铮摐教欲成。红萼紫房皆手植， 
苍头碧玉尽家生。高调管色吹银字，慢拽歌词唱渭城。 
不饮一杯听一曲，将何安慰老心情。知



   卷449_38 【和微之春日投简阳明洞天五十韵】白居易 

青阳行已半，白日坐将徂。越国强仍大，稽城高且孤。 
利饶盐煮海，名胜水澄湖。牛斗天垂象，台明地展图。 
瑰奇填市井，佳丽溢闉闍。勾践遗风霸，西施旧俗姝。 
船头龙夭矫，桥脚兽睢盱。乡味珍蟛蚏，时鲜贵鹧鸪。 
语言诸夏异，衣服一方殊。捣练蛾眉婢，鸣榔蛙角奴。 
江清敌伊洛，山翠胜荆巫。华表双栖鹤，联樯几点乌。 
烟波分渡口，云树接城隅。涧远松如画，洲平水似铺。 
绿科秧早稻，紫笋折新芦。暖蹋泥中藕，香寻石上蒲。 
雨来萌尽达，雷后蛰全苏。柳眼黄丝颣，花房绛蜡珠。 
林风新竹折，野烧老桑枯。带亸长枝蕙，钱穿短贯榆。 
暄和生野菜，卑湿长街芜。女浣纱相伴，儿烹鲤一呼。 
山魈啼稚子，林狖挂山都。产业论蚕蚁，孳生计鸭雏。 
泉岩雪飘洒，苔壁锦漫糊。堰限舟航路，堤通车马途。 
耶溪岸回合，禹庙径盘纡。洞穴何因凿，星槎谁与刳。 
石凹仙药臼，峰峭佛香炉。去为投金简，来因挈玉壶。 
贵仍招客宿，健未要人扶。闻望贤丞相，仪形美丈夫。 
前驱驻旌旆，偏坐列笙竽。刺史旟翻隼，尚书履曳凫。 
学禅超后有，观妙造虚无。髻里传僧宝，环中得道枢。 
登楼诗八咏，置砚赋三都。捧拥罗将绮，趋跄紫与朱。 
庙谟藏稷契，兵略贮孙吴。令下三军整，风高四海趋。 
千家得慈母，六郡事严姑。重士过三哺，轻财抵一铢。 
送觥歌宛转，嘲妓笑卢胡。佐饮时炮鳖，蠲酲数鲙鲈。 
醉乡虽咫尺，乐事亦须臾。若不中贤圣，何由外智愚。 
伊予一生志，我尔百年躯。江上三千里，城中十二衢。 
出多无伴侣，归只对妻孥。白首青山约，抽身去得无。斋



   卷449_39 【酬郑侍御多雨春空过诗三十韵（次用本韵）】白居易 

南雨来多滞，东风动即狂。月行离毕急，龙走召云忙。 
鬼转雷车响，蛇腾电策光。浸淫天似漏，沮洳地成疮。 
惨淡阴烟白，空濛宿雾黄。暗遮千里目，闷结九回肠。 
寂寞羁臣馆，深沉思妇房。镜昏鸾灭影，衣润麝消香。 
兰湿难纫珮，花凋易落妆。沾黄莺翅重，滋绿草心长。 
紫陌皆泥泞，黄污共淼茫。恐霖成怪沴，望霁剧祯祥。 
楚柳腰肢亸，湘筠涕泪滂。昼昏疑是夜，阴盛胜于阳。 
居士巾皆垫，行人盖尽张。跳蛙还屡出，移蚁欲深藏。 
端坐交游废，闲行去步妨。愁生垂白叟，恼杀蹋青娘。 
变海常须虑，为鱼慎勿忘。此时方共惧，何处可相将。 
已望东溟祷，仍封北户禳。却思逢旱魃，谁喜见商羊。 
预怕为蚕病，先忧作麦伤。惠应施浃洽，政岂假揄扬。 
祀典修咸秩，农书振满床。丹诚期恳苦，白日会昭彰。 
赈廪赒饥户，苫城备坏墙。且当营岁事，宁暇惜年芳。 
德胜令灾弭，人安在吏良。尚书心若此，不枉系金章。斋



   卷449_40 【和春深二十首】白居易 

何处春深好，春深富贵家。马为中路鸟，妓作后庭花。 
罗绮驱论队，金银用断车。眼前何所苦，唯苦日西斜。古

何处春深好，春深贫贱家。荒凉三径草，冷落四邻花。 
奴困归佣力，妻愁出赁车。途穷平路险，举足剧褒斜。主

何处春深好，春深执政家。凤池添砚水，鸡树落衣花。 
诏借当衢宅，恩容上殿车。延英开对久，门与日西斜。古

何处春深好，春深方镇家。通犀排带胯，瑞鹘勘袍花。 
飞絮冲球马，垂杨拂妓车。戎装拜春设，左握宝刀斜。主

何处春深好，春深刺史家。阴繁棠布叶，岐秀麦分花。 
五匹鸣珂马，双轮画轼车。和风引行乐，叶叶隼旟斜。古

何处春深好，春深学士家。凤书裁五色，马鬣剪三花。 
蜡炬开明火，银台赐物车。相逢不敢揖，彼此帽低斜。主

何处春深好，春深女学家。惯看温室树，饱识浴堂花。 
御印提随仗，香笺把下车。宋家宫样髻，一片绿云斜。古

何处春深好，春深御史家。絮萦骢马尾，蝶绕绣衣花。 
破柱行持斧，埋轮立驻车。入班遥认得，鱼贯一行斜。主

何处春深好，春深迁客家。一杯寒食酒，万里故园花。 
炎瘴蒸如火，光阴走似车。为忧鵩鸟至，只恐日光斜。古

何处春深好，春深经业家。唯求太常第，不管曲江花。 
折桂名惭郄，收萤志慕车。官场泥补处，最怕寸阴斜。主

何处春深好，春深隐士家。野衣裁薜叶，山饭晒松花。 
兰索纫幽珮，蒲轮驻软车。林间箕踞坐，白眼向人斜。古

何处春深好，春深渔父家。松湾随棹月，桃浦落船花。 
投饵移轻楫，牵轮转小车。萧萧芦叶里，风起钓丝斜。主

何处春深好，春深潮户家。涛翻三月雪，浪喷四时花。 
曳练驰千马，惊雷走万车。馀波落何处，江转富阳斜。古

何处春深好，春深痛饮家。十分杯里物，五色眼前花。 
餔歠眠糟瓮，流涎见麹车。中山一沉醉，千度日西斜。主

何处春深好，春深上巳家。兰亭席上酒，曲洛岸边花。 
弄水游童棹，湔裾小妇车。齐桡争渡处，一匹锦标斜。古

何处春深好，春深寒食家。玲珑镂鸡子，宛转彩球花。 
碧草追游骑，红尘拜扫车。秋千细腰女，摇曳逐风斜。主

何处春深好，春深博弈家。一先争破眼，六聚斗成花。 
鼓应投壶马，兵冲象戏车。弹棋局上事，最妙是长斜。古

何处春深好，春深嫁女家。紫排襦上雉，黄帖鬓边花。 
转烛初移障，鸣环欲上车。青衣传毡褥，锦绣一条斜。主

何处春深好，春深娶妇家。两行笼里烛，一树扇间花。 
宾拜登华席，亲迎障幰车。催妆诗未了，星斗渐倾斜。古

何处春深好，春深妓女家。眉欺杨柳叶，裙妒石榴花。 
兰麝熏行被，金铜钉坐车。杭州苏小小，人道最夭斜。主



   卷449_41 【咏家酝十韵】白居易 

独醒从古笑灵均，长醉如今斅伯伦。旧法依稀传自杜， 
新方要妙得于陈。井泉王相资重九，麹糵精灵用上寅。 
酿糯岂劳炊范黍，撇篘何假漉陶巾。常嫌竹叶犹凡浊， 
始觉榴花不正真。瓮揭开时香酷烈，瓶封贮后味甘辛。 
捧疑明水从空化，饮似阳和满腹春。色洞玉壶无表里， 
光摇金醆有精神。能销忙事成闲事，转得忧人作乐人。 
应是世间贤圣物，与君还往拟终身。主



   卷449_42 【池鹤二首】白居易 

高竹笼前无伴侣，乱鸡群里有风标。低头乍恐丹砂落， 
晒翅常疑白雪消。转觉鸬鹚毛色下，苦嫌鹦鹉语声娇。 
临风一唳思何事，怅望青田云水遥。主

池中此鹤鹤中稀，恐是辽东老令威。带雪松枝翘膝胫， 
放花菱片缀毛衣。低回且向林间宿，奋迅终须天外飞。 
若问故巢知处在，主人相恋未能归。斋



   卷449_43 【对酒五首】白居易 

巧拙贤愚相是非，何如一醉尽忘机。
君知天地中宽窄，雕鹗鸾皇各自飞。

蜗牛角上争何事，石火光中寄此身。
随富随贫且欢乐，不开口笑是痴人。

丹砂见火去无迹，白发泥人来不休。
赖有酒仙相暖热，松乔醉即到前头。

百岁无多时壮健，一春能几日晴明。
相逢且莫推辞醉，听唱阳关第四声。

昨日低眉问疾来，今朝收泪吊人回。
眼前流例君看取，且遣琵琶送一杯。



   卷449_44 【僧院花】白居易 

欲悟色空为佛事，故栽芳树在僧家。
细看便是华严偈，方便风开智慧花。



   卷449_45 【老戒】白居易 

我有白头戒，闻于韩侍郎。老多忧活计，病更恋班行。 
矍铄夸身健，周遮说话长。不知吾免否，两鬓已成霜。古



   卷449_46 【洛桥寒食日作十韵】白居易 

上苑风烟好，中桥道路平。蹴球尘不起，泼火雨新晴。 
宿醉头仍重，晨游眼乍明。老慵虽省事，春诱尚多情。 
遇客踟蹰立，寻花取次行。连钱嚼金勒，凿落写银罂。 
府酝伤教送，官娃岂要迎。舞腰那及柳，歌舌不如莺。 
乡国真堪恋，光阴可合轻。三年遇寒食，尽在洛阳城。主



   卷449_47 【快活】白居易 

可惜莺啼花落处，一壶浊酒送残春。可怜月好风凉夜， 
一部清商伴老身。饱食安眠消日月，闲谈冷笑接交亲。 
谁知将相王侯外，别有优游快活人。主



   卷449_48 【送令狐相公赴太原】白居易 

六纛双旌万铁衣，并汾旧路满光辉。青衫书记何年去， 
红旆将军昨日归。诗作马蹄随笔走，猎酣鹰翅伴觥飞。 
此都莫作多时计，再为苍生入紫微。主



   卷449_49 【不出】白居易 

檐前新叶覆残花，席上馀杯对早茶。
好是老身销日处，谁能骑马傍人家。



   卷449_50 【惜落花】白居易 

夜来风雨急，无复旧花林。枝上三分落，园中二寸深。 
日斜啼鸟思，春尽老人心。莫怪添杯饮，情多酒不禁。知



   卷449_51 【老病】白居易 

昼听笙歌夜醉眠，若非月下即花前。
如今老病须知分，不负春来二十年。



   卷449_52 【忆晦叔】白居易 

游山弄水携诗卷，看月寻花把酒杯。
六事尽思君作伴，几时归到洛阳来。



   卷449_53 【送徐州高仆射赴镇】白居易 

大红旆引碧幢旌，新拜将军指点行。战将易求何足贵， 
书生难得始堪荣。离筵歌舞花丛散，候骑刀枪雪队迎。 
应笑蹉跎白头尹，风尘唯管洛阳城。知



   卷449_54 【琴酒】白居易 

耳根得听琴初畅，心地忘机酒半酣。
若使启期兼解醉，应言四乐不言三。



   卷449_55 【听幽兰】白居易 

琴中古曲是幽兰，为我殷勤更弄看。
欲得身心俱静好，自弹不及听人弹。



   卷449_56 【六年秋重题白莲】白居易 

素房含露玉冠鲜，绀叶摇风钿扇圆。本是吴州供进藕， 
今为伊水寄生莲。移根到此三千里，结子经今六七年。 
不独池中花故旧，兼乘旧日采花船。知



   卷449_57 【元相公挽歌词三首】白居易 

铭旌官重威仪盛，骑吹声繁卤簿长。
后魏帝孙唐宰相，六年七月葬咸阳。

墓门已闭笳箫去，唯有夫人哭不休。
苍苍露草咸阳垄，此是千秋第一秋。

送葬万人皆惨澹，反虞驷马亦悲鸣。
琴书剑珮谁收拾，三岁遗孤新学行。



   卷449_58 【卧听法曲霓裳】白居易 

金磬玉笙调已久，牙床角枕睡常迟。朦胧闲梦初成后， 
宛转柔声入破时。乐可理心应不谬，酒能陶性信无疑。 
起尝残酌听馀曲，斜背银缸半下帷。知



   卷449_59 【结之】白居易 

欢爱今何在，悲啼亦是空。同为一夜梦，共过十年中。斋



   卷449_60 【五凤楼晚望（六年八月十日作）】白居易 

晴阳晚照湿烟销，五凤楼高天泬寥。野绿全经朝雨洗， 
林红半被暮云烧。龙门翠黛眉相对，伊水黄金线一条。 
自入秋来风景好，就中最好是今朝。斋



   卷449_61 【寄刘苏州】白居易 

去年八月哭微之，今年八月哭敦诗。何堪老泪交流日， 
多是秋风摇落时。泣罢几回深自念，情来一倍苦相思。 
同年同病同心事，除却苏州更是谁。斋



   卷449_62 【送客】白居易 

病上篮舆相送来，衰容秋思两悠哉。
凉风袅袅吹槐子，却请行人劝一杯。



   卷449_63 【秋思】白居易 

夕照红于烧，晴空碧胜蓝。兽形云不一，弓势月初三。 
雁思来天北，砧愁满水南。萧条秋气味，未老已深谙。主



   卷449_64 【酬梦得秋夕不寐见寄（次用本韵）】白居易 

碧簟绛纱帐，夜凉风景清。病闻和药气，渴听碾茶声。 
露竹偷灯影，烟松护月明。何言千里隔，秋思一时生。斋



   卷449_65 【题周家歌者】白居易 

清紧如敲玉，深圆似转簧。一声肠一断，能有几多肠。知



   卷449_66 【忆梦得（梦得能唱竹枝，听者愁绝）】白居易 

齿发各蹉跎，疏慵与病和。爱花心在否，见酒兴如何。 
年长风情少，官高俗虑多。几时红烛下，闻唱竹枝歌。主



   卷449_67 【赠同座】白居易 

春黛双蛾嫩，秋蓬两鬓侵。谋欢身太晚，恨老意弥深。 
薄解灯前舞，尤能酒后吟。花丛便不入，犹自未甘心。斋



   卷449_68 【失婢】白居易 

宅院小墙庳，坊门帖榜迟。旧恩惭自薄，前事悔难追。 
笼鸟无常主，风花不恋枝。今宵在何处，唯有月明知。古



   卷449_69 【夜招晦叔】白居易 

庭草留霜池结冰，黄昏钟绝冻云凝。碧毡帐上正飘雪， 
红火炉前初炷灯。高调秦筝一两弄，小花蛮榼二三升。 
为君更奏湘神曲，夜就侬来能不能。古



   卷449_70 【戏答皇甫监（时皇甫监初丧偶）】白居易 

寒宵劝酒君须饮，君是孤眠七十身。
莫道非人身不暖，十分一醆暖于人。



   卷449_71 【和杨师皋伤小姬英英】白居易 

自从娇騃一相依，共见杨花七度飞。玳瑁床空收枕席， 
琵琶弦断倚屏帏。人间有梦何曾入，泉下无家岂是归。 
坟上少啼留取泪，明年寒食更沾衣。主



   卷449_72 【池边即事】白居易 

毡帐胡琴出塞曲，兰塘越棹弄潮声。
何言此处同风月，蓟北江南万里情。



   卷449_73 【闻乐感邻】白居易 

老去亲朋零落尽，秋来弦管感伤多。尚书宅畔悲邻笛， 
廷尉门前叹雀罗。绿绮窗空分妓女，绛纱帐掩罢笙歌。 
欢娱未足身先去，争奈书生薄命何。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十 
 
   
　 
　

　
 　



   卷450_1 【戊申岁暮咏怀三首】白居易 

穷冬月末两三日，半百年过六七时。龙尾趁朝无气力， 
牛头参道有心期。荣华外物终须悟，老病傍人岂得知。 
犹被妻儿教渐退，莫求致仕且分司。斋

唯生一女才十二，只欠三年未六旬。婚嫁累轻何怕老， 
饥寒心惯不忧贫。紫泥丹笔皆经手，赤绂金章尽到身。 
更拟踟蹰觅何事，不归嵩洛作闲人。古

七年囚闭作笼禽，但愿开笼便入林。幸得展张今日翅， 
不能辜负昔时心。人间祸福愚难料，世上风波老不禁。 
万一差池似前事，又应追悔不抽簪。知



   卷450_2 【赠梦得】白居易 

心中万事不思量，坐倚屏风卧向阳。渐觉咏诗犹老丑， 
岂宜凭酒更粗狂。头垂白发我思退，脚蹋青云君欲忙。 
只有今春相伴在，花前剩醉两三场。知



   卷450_3 【想东游五十韵】白居易 

海内时无事，江南岁有秋。生民皆乐业，地主尽贤侯。 
郊静销戎马，城高逼斗牛。平河七百里，沃壤二三州。 
坐有湖山趣，行无风浪忧。食宁妨解缆，寝不废乘流。 
泉石谙天竺，烟霞识虎丘。馀芳认兰泽，遗咏思蘋洲。 
菡萏红涂粉，菰蒲绿泼油。鳞差渔户舍，绮错稻田沟。 
紫洞藏仙窟，玄泉贮怪湫。精神昂老鹤，姿彩媚潜虬。 
静阅天工妙，闲窥物状幽。投竿出比目，掷果下猕猴。 
味苦莲心小，浆甜蔗节稠。橘苞从自结，藕孔是谁锼。 
逐日移潮信，随风变棹讴。递夫交烈火，候吏次鸣驺。 
梵塔形疑踊，阊门势欲浮。客迎携酒榼，僧待置茶瓯。 
小宴闲谈笑，初筵雅献酬。稍催朱蜡炬，徐动碧牙筹。 
圆醆飞莲子，长裾曳石榴。柘枝随画鼓，调笑从香球。 
幕飏云飘槛，帘褰月露钩。舞繁红袖凝，歌切翠眉愁。 
弦管宁容歇，杯盘未许收。良辰宜酩酊，卒岁好优游。 
鲙缕鲜仍细，莼丝滑且柔。饱餐为日计，稳睡是身谋。 
名愧空虚得，官知止足休。自嫌犹屑屑，众笑大悠悠。 
物表疏形役，人寰足悔尤。蛾须远灯烛，兔勿近罝罘。 
幻世春来梦，浮生水上沤。百忧中莫入，一醉外何求。 
未死痴王湛，无儿老邓攸。蜀琴安膝上，周易在床头。 
去去无程客，行行不系舟。劳君频问讯，劝我少淹留。 
云雨多分散，关山苦阻修。一吟江月别，七见日星周。 
珠玉传新什，鹓鸾念故俦。悬旌心宛转，束楚意绸缪。 
驿舫妆青雀，官槽秣紫骝。镜湖期远泛，禹穴约冥搜。 
预扫题诗壁，先开望海楼。饮思亲履舄，宿忆并衾裯。 
志气吾衰也，风情子在不。应须相见后，别作一家游。斋



   卷450_4 【病免后喜除宾客】白居易 

卧在漳滨满十旬，起为商皓伴三人。
从今且莫嫌身病，不病何由索得身。



   卷450_5 【长乐亭留别】白居易 

灞浐风烟函谷路，曾经几度别长安。昔时蹙促为迁客， 
今日从容自去官。优诏幸分四皓秩，祖筵惭继二疏欢。 
尘缨世网重重缚，回顾方知出得难。知



   卷450_6 【陕府王大夫相迎偶赠】白居易 

紫微阁老自多情，白首园公岂要迎。伴我绿槐阴下歇， 
向君红旆影前行。纶巾发少浑欹仄，篮舆肩齐甚稳平。 
但问主人留几日，分司宾客去无程。知



   卷450_7 【别陕州王司马】白居易 

笙歌惆怅欲为别，风景阑珊初过春。
争得遣君诗不苦，黄河岸上白头人。



   卷450_8 【将至东都先寄令狐留守】白居易 

黄鸟无声叶满枝，闲吟想到洛城时。惜逢金谷三春尽， 
恨拜铜楼一月迟。诗境忽来还自得，醉乡潜去与谁期。 
东都添个狂宾客，先报壶觞风月知。斋



   卷450_9 【答崔十八见寄】白居易 

明朝欲见琴尊伴，洗拭金杯拂玉徽。君乞曹州刺史替， 
我抛刑部侍郎归。倚疮老马收蹄立，避箭高鸿尽翅飞。 
岂料洛阳风月夜，故人垂老得相依。斋



   卷450_10 【赠皇甫宾客】白居易 

轻衣稳马槐阴路，渐近东来渐少尘。耳闹久憎闻俗事， 
眼明初喜见闲人。昔曾对作承华相，今复连为博望宾。 
始信淡交宜久远，与君转老转相亲。斋



   卷450_11 【归履道宅】白居易 

驿吏引藤舆，家童开竹扉。往时多暂住，今日是长归。 
眼下有衣食，耳边无是非。不论贫与富，饮水亦应肥。古



   卷450_12 【问江南物】白居易 

归来未及问生涯，先问江南物在耶。引手摩挲青石笋， 
回头点检白莲花。苏州舫故龙头暗，王尹桥倾雁齿斜。 
别有夜深惆怅事，月明双鹤在裴家。古



   卷450_13 【萧庶子相过】白居易 

半日停车马，何人在白家。殷勤萧庶子，爱酒不嫌茶。主



   卷450_14 【答尉迟少尹问所须】白居易 

乍到频劳问所须，所须非玉亦非珠。
爱君水阁宜闲咏，每有诗成许去无。



   卷450_15 【咏闲】白居易 

但有闲销日，都无事系怀。朝眠因客起，午饭伴僧斋。 
树合阴交户，池分水夹阶。就中今夜好，风月似江淮。知



   卷450_16 【同崔十八寄元浙东王陕州】白居易 

未能同隐云林下，且复相招禄仕间。随月有钱胜卖药， 
终年无事抵归山。镜湖水远何由泛，棠树枝高不易攀。 
惆怅八科残四在，两人荣闹两人闲。知



   卷450_17 【答苏庶子月夜闻家僮奏乐见赠】白居易 

墙西明月水东亭，一曲霓裳按小伶。
不敢邀君无别意，弦生管涩未堪听。



   卷450_18 【偶吟】白居易 

里巷多通水，林园尽不扃。松身为外户，池面是中庭。 
元氏诗三帙，陈家酒一瓶。醉来狂发咏，邻女映篱听。古



   卷450_19 【白莲池泛舟】白居易 

白藕新花照水开，红窗小舫信风回。
谁教一片江南兴，逐我殷勤万里来。



   卷450_20 【池上即事】白居易 

行寻甃石引新泉，坐看修桥补钓船。绿竹挂衣凉处歇， 
清风展簟困时眠。身闲当贵真天爵，官散无忧即地仙。 
林下水边无厌日，便堪终老岂论年。主



   卷450_21 【酬裴相公见寄二绝】白居易 

习静心方泰，劳生事渐稀。可怜安稳地，舍此欲何归。古

一双垂翅鹤，数首解嘲文。总是迂闲物，争堪伴相君。斋



   卷450_22 【答梦得闻蝉见寄（一作新蝉酬刘梦得见寄）】白居易 

开缄思浩然，独咏晚风前。人貌非前日，蝉声似去年。 
槐花新雨后，柳影欲秋天。听罢无他计，相思又一篇。古



   卷450_23 【令狐尚书许过弊居先赠长句】白居易 

不矜轩冕爱林泉，许到池头一醉眠。已遣平治行药径， 
兼教扫拂钓鱼船。应将笔砚随诗主，定有笙歌伴酒仙。 
只候高情无别物，苍苔石笋白花莲。古



   卷450_24 【自题】白居易 

老宜官冷静，贫赖俸优饶。热月无堆案，寒天不趁朝。 
傍看应寂寞，自觉甚逍遥。徒对盈尊酒，兼无愁可销。知



   卷450_25 【答崔十八】白居易 

劳将白叟比黄公，今古由来事不同。
我有商山君未见，清泉白石在胸中。



   卷450_26 【偶咏】白居易 

御热蕉衣健，扶羸竹杖轻。诵经凭槛立，散药绕廊行。 
暝槿无风落，秋虫欲雨鸣。身闲当将息，病亦有心情。古



   卷450_27 【答苏六】白居易 

但喜暑随三伏去，不知秋送二毛来。
更无别计相宽慰，故遣阳关劝一杯。



   卷450_28 【秋游】白居易 

下马闲行伊水头，凉风清景胜春游。
何事古今诗句里，不多说著洛阳秋。



   卷450_29 【偶作】白居易 

张翰一杯酒，荣期三乐歌。聪明伤混沌，烦恼污头陀。 
簟冷秋生早，阶闲日上多。近来门更静，无雀可张罗。知



   卷450_30 【游平原赠晦叔】白居易 

照水容虽老，登山力未衰。欲眠先命酒，暂歇亦吟诗。 
且喜身无缚，终惭鬓有丝。回头语闲伴，闲校十年迟。主



   卷450_31 【不出门】白居易 

不出门来又数旬，将何销日与谁亲。鹤笼开处见君子， 
书卷展时逢古人。自静其心延寿命，无求于物长精神。 
能行便是真修道，何必降魔调伏身。主



   卷450_32 【叹鹤病】白居易 

右翅低垂左胫伤，可怜风貌甚昂藏。
亦知白日青天好，未要高飞且养疮。



   卷450_33 【临都驿送崔十八】白居易 

勿言临都五六里，扶病出城相送来。莫道长安一步地， 
马头西去几时回。与君后会知何处，为我今朝尽一杯。知



   卷450_34 【对镜】白居易 

三分鬓发二分丝，晓镜秋容相对时。去作忙官应太老， 
退为闲叟未全迟。静中得味何须道，稳处安身更莫疑。 
若使至今黄绮在，闻吾此语亦分司。知



   卷450_35 【劝酒十四首·何处难忘酒七首】白居易 

何处难忘酒，长安喜气新。初登高第后，乍作好官人。 
省壁明张榜，朝衣稳称身。此时无一醆，争奈帝城春。主

何处难忘酒，天涯话旧情。青云俱不达，白发递相惊。 
二十年前别，三千里外行。此时无一醆，何以叙平生。古

何处难忘酒，朱门羡少年。春分花发后，寒食月明前。 
小院回罗绮，深房理管弦。此时无一醆，争过艳阳天。主

何处难忘酒，霜庭老病翁。暗声啼蟋蟀，干叶落梧桐。 
鬓为愁先白，颜因醉暂红。此时无一醆，何计奈秋风。古

何处难忘酒，军功第一高。还乡随露布，半路授旌旄。 
玉柱剥葱手，金章烂椹袍。此时无一醆，何以骋雄豪。主

何处难忘酒，青门送别多。敛襟收涕泪，簇马听笙歌。 
烟树灞陵岸，风尘长乐坡。此时无一醆，争奈去留何。古

何处难忘酒，逐臣归故园。赦书逢驿骑，贺客出都门。 
半面瘴烟色，满衫乡泪痕。此时无一醆，何物可招魂。主



   卷450_36 【劝酒十四首·不如来饮酒七首】白居易 

莫隐深山去，君应到自嫌。齿伤朝水冷，貌苦夜霜严。 
渔去风生浦，樵归雪满岩。不如来饮酒，相对醉厌厌。斋

莫作农夫去，君应见自愁。迎春犁瘦地，趁晚喂羸牛。 
数被官加税，稀逢岁有秋。不如来饮酒，酒伴醉悠悠。知

莫作商人去，恓惶君未谙。雪霜行塞北，风水宿江南。 
藏镪百千万，沉舟十二三。不如来饮酒，仰面醉酣酣。斋

莫事长征去，辛勤难具论。何曾画麟阁，只是老辕门。 
虮虱衣中物，刀枪面上痕。不如来饮酒，合眼醉昏昏。知

莫学长生去，仙方误杀君。那将薤上露，拟待鹤边云。 
矻矻皆烧药，累累尽作坟。不如来饮酒，闲坐醉醺醺。斋

莫上青云去，青云足爱憎。自贤夸智慧，相纠斗功能。 
鱼烂缘吞饵，蛾焦为扑灯。不如来饮酒，任性醉腾腾。知

莫入红尘去，令人心力劳。相争两蜗角，所得一牛毛。 
且灭嗔中火，休磨笑里刀。不如来饮酒，稳卧醉陶陶。斋



   卷450_37 【和令狐相公寄刘郎中兼见示长句】白居易 

日月天衢仰面看，尚淹池凤滞台鸾。碧幢千里空移镇， 
赤笔三年未转官。别后纵吟终少兴，病来虽饮不多欢。 
酒军诗敌如相遇，临老犹能一据鞍。斋



   卷450_38 【即事】白居易 

见月连宵坐，闻风尽日眠。室香罗药气，笼暖焙茶烟。 
鹤啄新晴地，鸡栖薄暮天。自看淘酒米，倚杖小池前。古



   卷450_39 【期宿客不至】白居易 

风飘雨洒帘帷故，竹映松遮灯火深。
宿客不来嫌冷落，一尊酒对一张琴。



   卷450_40 【问移竹】白居易 

问君移竹意如何，慎勿排行但间窠。
多种少栽皆有意，大都少校不如多。



   卷450_41 【重阳席上赋白菊】白居易 

满园花菊郁金黄，中有孤丛色似霜。
还似今朝歌酒席，白头翁入少年场。



   卷450_42 【偶吟二首】白居易 

眼下有衣兼有食，心中无喜亦无忧。正如身后有何事， 
应向人间无所求。静念道经深闭目，闲迎禅客小低头。 
犹残少许云泉兴，一岁龙门数度游。主

晴教晒药泥茶灶，闲看科松洗竹林。活计纵贫长净洁， 
池亭虽小颇幽深。厨香炊黍调和酒，窗暖安弦拂拭琴。 
老去生涯只如此，更无馀事可劳心。斋



   卷450_43 【何处春先到】白居易 

何处春先到，桥东水北亭。冻花开未得，冷酒酌难醒。 
就日移轻榻，遮风展小屏。不劳人劝醉，莺语渐丁宁。古



   卷450_44 【勉闲游】白居易 

天时人事常多故，一岁春能几处游。不是尘埃便风雨， 
若非疾病即悲忧。贫穷心苦多无兴，富贵身忙不自由。 
唯有分司官恰好，闲游虽老未能休。古



   卷450_45 【寄两银榼与裴侍郎，因题两绝句】白居易 

贫无好物堪为信，双榼虽轻意不轻。
愿奉谢公池上酌，丹心绿酒一时倾。

惯和麹糵堪盛否，重用盐梅试洗看。
小器不知容几许，襄阳米贱酒升宽。



   卷450_46 【小桥柳】白居易 

细水涓涓似泪流，日西惆怅小桥头。
衰杨叶尽空枝在，犹被霜风吹不休。



   卷450_47 【哭微之二首】白居易 

八月凉风吹白幕，寝门廊下哭微之。
妻孥朋友来相吊，唯道皇天无所知。

文章卓荦生无敌，风骨英灵殁有神。
哭送咸阳北原上，可能随例作灰尘。



   卷450_48 【马上晚吟】白居易 

人少街荒已寂寥，风多尘起重萧条。上阳落叶飘宫树， 
中渡流澌拥渭桥。出早冒寒衣校薄，归迟侵黑酒全消。 
如今不是闲行日，日短天阴坊曲遥。古



   卷450_49 【醉中重留梦得】白居易 

刘郎刘郎莫先起，苏台苏台隔云水。
酒醆来从一百分，马头去便三千里。



   卷450_50 【雪夜喜李郎中见访，兼酬所赠】白居易 

可怜今夜鹅毛雪，引得高情鹤氅人。红蜡烛前明似昼， 
青毡帐里暖如春。十分满醆黄金液，一尺中庭白玉尘。 
对此欲留君便宿，诗情酒分合相亲。主



   卷450_51 【任老】白居易 

不愁陌上春光尽，亦任庭前日影斜。
面黑眼昏头雪白，老应无可更增加。



   卷450_52 【劝欢】白居易 

火急欢娱慎勿迟，眼看老病悔难追。
尊前花下歌筵里，会有求来不得时。



   卷450_53 【答王尚书问履道池旧桥】白居易 

虹梁雁齿随年换，素板朱栏逐日修。但恨尚书能久别， 
莫忘州守不频游。重移旧柱开中眼，乱种新花拥两头。 
李郭小船何足问，待君乘过济川舟。主



   卷450_54 【晚归府】白居易 

晚从履道来归府，街路虽长尹不嫌。
马上凉于床上坐，绿槐风透紫蕉衫。



   卷450_55 【从龙潭寺至少林寺，题赠同游者】白居易 

山屐田衣六七贤，搴芳蹋翠弄潺湲。九龙潭月落杯酒， 
三品松风飘管弦。强健且宜游胜地，清凉不觉过炎天。 
始知驾鹤乘云外，别有逍遥地上仙。古



   卷450_56 【夜从法王寺下归岳寺】白居易 

双刹夹虚空，缘云一径通。似从忉利下，如过剑门中。 
灯火光初合，笙歌曲未终。可怜狮子座，舁出净名翁。知



   卷450_57 【宿龙潭寺】白居易 

夜上九潭谁是伴，云随飞盖月随杯。
明年尚作三川守，此地兼将歌舞来。



   卷450_58 【嵩阳观夜奏霓裳】白居易 

开元遗曲自凄凉，况近秋天调是商。爱者谁人唯白尹， 
奏时何处在嵩阳。回临山月声弥怨，散入松风韵更长。 
子晋少姨闻定怪，人间亦便有霓裳。斋



   卷450_59 【过元家履信宅】白居易 

鸡犬丧家分散后，林园失主寂寥时。落花不语空辞树， 
流水无情自入池。风荡宴船初破漏，雨淋歌阁欲倾欹。 
前庭后院伤心事，唯是春风秋月知。斋



   卷450_60 【和杜录事题红叶】白居易 

寒山十月旦，霜叶一时新。似烧非因火，如花不待春。 
连行排绛帐，乱落剪红巾。解驻篮舆看，风前唯两人。古



   卷450_61 【题崔常侍济上别墅（时常侍以长告罢归，今故先报泉石）】白居易 

求荣争宠任纷纷，脱叶金貂只有君。散员疏去未为贵， 
小邑陶休何足云。山色好当晴后见，泉声宜向醉中闻。 
主人忆尔尔知否，抛却青云归白云。古



   卷450_62 【过温尚书旧庄】白居易 

白石清泉抛济口，碧幢红旆照河阳。
村人都不知时事，犹自呼为处士庄。



   卷450_63 【天坛峰下赠杜录事】白居易 

年颜气力渐衰残，王屋中峰欲上难。顶上将探小有洞， 
喉中须咽大还丹。河车九转宜精炼，火候三年在好看。 
他日药成分一粒，与君先去扫天坛。主



   卷450_64 【赠僧五首·钵塔院如大师（师年八十三）】白居易 

百千万劫菩提种，八十三年功德林。若不秉持僧行苦， 
将何报答佛恩深。慈悲不瞬诸天眼，清净无尘几地心。 
每岁八关蒙九授，殷勤一戒重千金。主



   卷450_65 【赠僧五首·神照上人（照以说坛为佛事）】白居易 

心如定水随形应，口似悬河逐病治。
曾向众中先礼拜，西方去日莫相遗。



   卷450_66 【赠僧五首·自远禅师（远以无事为佛事）】白居易 

自出家来长自在，缘身一衲一绳床。
令人见即心无事，每一相逢是道场。



   卷450_67 【赠僧五首·宗实上人（实即樊司空之子舍官位妻子出家）】白居易 

荣华恩爱弃成唾，戒定真如和作香。
今古虽殊同一法，瞿昙抛却转轮王。



   卷450_68 【赠僧五首·清闲上人（自蜀入洛，于长寿寺说法度人）】白居易 

梓潼眷属何年别，长寿坛场近日开。
应是蜀人皆度了，法轮移向洛中来。



   卷450_69 【弹秋思】白居易 

信意闲弹秋思时，调清声直韵疏迟。
近来渐喜无人听，琴格高低心自知。



   卷450_70 【自咏】白居易 

随宜饮食聊充腹，取次衣裘亦暖身。未必得年非瘦薄， 
无妨长福是单贫。老龟岂羡牺牲饱，蟠木宁争桃李春。 
随分自安心自断，是非何用问闲人。古



   卷450_71 【分司初到洛中，偶题六韵，兼戏呈冯尹】白居易 

相府念多病，春宫容不才。官衔依口得，俸料逐身来。 
白首林园在，红尘车马回。招呼新客侣，扫掠旧池台。 
小舫宜携乐，新荷好盖杯。不知金谷主，早晚贺筵开。古



   卷450_72 【春风】白居易 

春风先发苑中梅，樱杏桃梨次第开。
荠花榆荚深村里，亦道春风为我来。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�