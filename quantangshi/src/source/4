　 
 　 

卷四百五十一 
 
   
　 
　

　
 　



   卷451_1 【洛阳春】白居易 

洛阳陌上春长在，惜别今来二十年。
唯觅少年心不得，其馀万事尽依然。



   卷451_2 【恨去年】白居易 

老去唯耽酒，春来不著家。去年来校晚，不见洛阳花。知



   卷451_3 【早出晚归】白居易 

早起或因携酒出，晚归多是看花回。
若抛风景长闲坐，自问东京作底来。



   卷451_4 【魏王堤】白居易 

花寒懒发鸟慵啼，信马闲行到日西。
何处未春先有思，柳条无力魏王堤。



   卷451_5 【尝黄醅新酎忆微之】白居易 

世间好物黄醅酒，天下闲人白侍郎。爱向卯时谋洽乐， 
亦曾酉日放粗狂。醉来枕麹贫如富，身后堆金有若亡。 
元九计程殊未到，瓮头一醆共谁尝。知



   卷451_6 【劝行乐】白居易 

少年信美何曾久，春日虽迟不再中。
欢笑胜愁歌胜哭，请君莫道等头空。



   卷451_7 【老慵】白居易 

岂是交亲向我疏，老慵自爱闭门居。
近来渐喜知闻断，免恼嵇康索报书。



   卷451_8 【酬别微之（临都驿醉后作）】白居易 

沣头峡口钱唐岸，三别都经二十年。且喜筋骸俱健在， 
勿嫌须鬓各皤然。君归北阙朝天帝，我住东京作地仙。 
博望自来非弃置，承明重入莫拘牵。醉收杯杓停灯语， 
寒展衾裯对枕眠。犹被分司官系绊，送君不得过甘泉。古



   卷451_9 【予与微之老而无子发于言叹著在诗篇今年冬各有一子…嘲】白居易 

常忧到老都无子，何况新生又是儿。阴德自然宜有庆， 
皇天可得道无知。一园水竹今为主，百卷文章更付谁。 
莫虑鹓雏无浴处，即应重入凤凰池。古

五十八翁方有后，静思堪喜亦堪嗟。一珠甚小还惭蚌， 
八子虽多不羡鸦。秋月晚生丹桂实，春风新长紫兰芽。 
持杯祝愿无他语，慎勿顽愚似汝爷。知



   卷451_10 【自问】白居易 

年来私自问，何故不归京。佩玉腰无力，看花眼不明。 
老慵难发遣，春病易滋生。赖有弹琴女，时时听一声。主



   卷451_11 【晚桃花】白居易 

一树红桃亚拂池，竹遮松荫晚开时。非因斜日无由见， 
不是闲人岂得知。寒地生材遗校易，贫家养女嫁常迟。 
春深欲落谁怜惜，白侍郎来折一枝。主



   卷451_12 【夜调琴忆崔少卿】白居易 

今夜调琴忽有情，欲弹惆怅忆崔卿。
何人解爱中徽上，秋思头边八九声。



   卷451_13 【阿崔】白居易 

谢病卧东都，羸然一老夫。孤单同伯道，迟暮过商瞿。 
岂料鬓成雪，方看掌弄珠。已衰宁望有，虽晚亦胜无。 
兰入前春梦，桑悬昨日弧。里闾多庆贺，亲戚共欢娱。 
腻剃新胎发，香绷小绣襦。玉芽开手爪，酥颗点肌肤。 
弓冶将传汝，琴书勿坠吾。未能知寿夭，何暇虑贤愚。 
乳气初离壳，啼声渐变雏。何时能反哺，供养白头乌。知



   卷451_14 【赠邻里往还】白居易 

问予何故独安然，免被饥寒婚嫁牵。骨肉都卢无十口， 
粮储依约有三年。但能斗薮人间事，便是逍遥地上仙。 
唯恐往还相厌贱，南家饮酒北家眠。知



   卷451_15 【王子晋庙】白居易 

子晋庙前山月明，人闻往往夜吹笙。
鸾吟凤唱听无拍，多似霓裳散序声。



   卷451_16 【晚起】白居易 

起晚怜春暖，归迟爱月明。放慵长饱睡，闻健且闲行。 
北阙停朝簿，西方入社名。唯吟一句偈，无念是无生。古



   卷451_17 【酬皇甫宾客】白居易 

玄晏家风黄绮身，深居高卧养精神。性慵无病常称病， 
心足虽贫不道贫。竹院君闲销永日，花亭我醉送残春。 
自嫌诗酒犹多兴，若比先生是俗人。古



   卷451_18 【池上赠韦山人】白居易 

新竹夹平流，新荷拂小舟。众皆嫌好拙，谁肯伴闲游。 
客为忙多去，僧因饭暂留。独怜韦处士，尽日共悠悠。知



   卷451_19 【无梦】白居易 

老眼花前暗，春衣雨后寒。旧诗多忘却，新酒且尝看。 
拙定于身稳，慵应趁伴难。渐销名利想，无梦到长安。主



   卷451_20 【对小潭寄远上人】白居易 

小潭澄见底，闲客坐开襟。借问不流水，何如无念心。 
彼惟清且浅，此乃寂而深。是义谁能答，明朝问道林。斋



   卷451_21 【闲吟二首】白居易 

留司老宾客，春尽兴如何。官寺行香少，僧房寄宿多。 
闲倾一醆酒，醉听两声歌。忆得陶潜语，羲皇无以过。古

闲游来早晚，已得一周年。嵩洛供云水，朝廷乞俸钱。 
长歌时独酌，饱食后安眠。闻道山榴发，明朝向玉泉。主



   卷451_22 【独游玉泉寺（三月三十日）】白居易 

云树玉泉寺，肩舁半日程。更无人作伴，只共酒同行。 
新叶千万影，残莺三两声。闲游竟未足，春尽有馀情。斋



   卷451_23 【晚出寻人不遇】白居易 

篮舆不乘乘晚凉，相寻不遇亦无妨。
轻衣稳马槐阴下，自要闲行一两坊。



   卷451_24 【苦热】白居易 

头痛汗盈巾，连宵复达晨。不堪逢苦热，犹赖是闲人。 
朝客应烦倦，农夫更苦辛。始惭当此日，得作自由身。主



   卷451_25 【销暑】白居易 

何以销烦暑，端居一院中。眼前无长物，窗下有清风。 
热散由心静，凉生为室空。此时身自得，难更与人同。斋



   卷451_26 【行香归】白居易 

出作行香客，归如坐夏僧。床前双草屦，檐下一纱灯。 
珮委腰无力，冠欹发不胜。鸾台龙尾道，合尽少年登。古



   卷451_27 【同王十七庶子李六员外郑二侍御同年四人游龙门有感而作】白居易 

一曲悲歌酒一尊，同年零落几人存。世如阅水应堪叹， 
名是浮云岂足论。各从仕禄休明代，共感平生知己恩。 
今日与君重上处，龙门不是旧龙门。古



   卷451_28 【池上小宴问程秀才】白居易 

洛下林园好自知，江南景物暗相随。净淘红粒罯香饭， 
薄切紫鳞烹水葵。雨滴篷声青雀舫，浪摇花影白莲池。 
停杯一问苏州客，何似吴松江上时。古



   卷451_29 【桥亭卯饮】白居易 

卯时偶饮斋时卧，林下高桥桥上亭。松影过窗眠始觉， 
竹风吹雨醉初醒。就荷叶上包鱼鲊，当石渠中浸酒瓶。 
生计悠悠身兀兀，甘从妻唤作刘伶。古



   卷451_30 【舟中夜坐】白居易 

潭边霁后多清景，桥下凉来足好风。
秋鹤一双船一只，夜深相伴月明中。



   卷451_31 【戏和微之答窦七行军之作（依本韵）】白居易 

旌钺从櫜鞬，宾僚礼数全。夔龙来要地，鹓鹭下辽天。 
赭汗骑骄马，青娥舞醉仙。合成江上作，散到洛中传。 
陋巷能无酒，贫池亦有船。春装秋未寄，谩道有闲钱。主



   卷451_32 【闲忙】白居易 

奔走朝行内，栖迟林墅间。多因病后退，少及健时还。 
斑白霜侵鬓，苍黄日下山。闲忙俱过日，忙校不如闲。斋



   卷451_33 【西风】白居易 

西风来几日，一叶已先飞。新霁乘轻屐，初凉换熟衣。 
浅渠销慢水，疏竹漏斜晖。薄暮青苔巷，家僮引鹤归。古



   卷451_34 【题西亭】白居易 

多见朱门富贵人，林园未毕即无身。
我今幸作西亭主，已见池塘五度春。



   卷451_35 【观游鱼】白居易 

绕池闲步看鱼游，正值儿童弄钓舟。
一种爱鱼心各异，我来施食尔垂钩。



   卷451_36 【看采莲】白居易 

小桃闲上小莲船，半采红莲半白莲。
不似江南恶风浪，芙蓉池在卧床前。



   卷451_37 【看采菱】白居易 

菱池如镜净无波，白点花稀青角多。
时唱一声新水调，谩人道是采菱歌。



   卷451_38 【夭老】白居易 

早世身如风里烛，暮年发似镜中丝。
谁人断得人间事，少夭堪伤老又悲。



   卷451_39 【秋池】白居易 

洗浪清风透水霜，水边闲坐一绳床。
眼尘心垢见皆尽，不是秋池是道场。



   卷451_40 【登天宫阁】白居易 

午时乘兴出，薄暮未能还。高上烟中阁，平看雪后山。 
委形群动里，任性一生间。洛下多闲客，其中我最闲。知



   卷451_41 【新雪二首（寄杨舍人）】白居易 

不思北省烟霄地，不忆南宫风月天。
唯忆静恭杨阁老，小园新雪暖炉前。

不思朱雀街东鼓，不忆青龙寺后钟。
唯忆夜深新雪后，新昌台上七株松。



   卷451_42 【日高卧】白居易 

怕寒放懒日高卧，临老谁言牵率身。夹幕绕房深似洞， 
重裀衬枕暖于春，小青衣动桃根起，嫩绿醅浮竹叶新。 
未裹头前倾一醆，何如冲雪趁朝人。主



   卷451_43 【和微之任校书郎日过三乡】白居易 

三乡过日君年几，今日君年五十馀。
不独年催身亦变，校书郎变作尚书。



   卷451_44 【和微之十七与君别及陇月花枝之咏】白居易 

别时十七今头白，恼乱君心三十年。
垂老休吟花月句，恐君更结后身缘。



   卷451_45 【和微之叹槿花】白居易 

朝荣殊可惜，暮落实堪嗟。若向花中比，犹应胜眼花。古



   卷451_46 【思往喜今】白居易 

忆除司马向江州，及此凡经十五秋。虽在簪裾从俗累， 
半寻山水是闲游。谪居终带乡关思，领郡犹分邦国忧。 
争似如今作宾客，都无一念到心头。古



   卷451_47 【题平泉薛家雪堆庄】白居易 

怪石千年应自结，灵泉一带是谁开。蹙为宛转青蛇项， 
喷作玲珑白雪堆。赤日旱天长看雨，玄阴腊月亦闻雷。 
所嗟地去都门远，不得肩舁每日来。古



   卷451_48 【和微之道保生三日】白居易 

相看鬓似丝，始作弄璋诗。且有承家望，谁论得力时。 
莫兴三日叹，犹胜七年迟。我未能忘喜，君应不合悲。 
嘉名称道保，乞姓号崔儿。但恐持相并，蒹葭琼树枝。古



   卷451_49 【哭皇甫七郎中（湜）】白居易 

志业过玄晏，词华似祢衡。多才非福禄，薄命是聪明。 
不得人间寿，还留身后名。涉江文一首，便可敌公卿。知



   卷451_50 【晚起】白居易 

烂熳朝眠后，频伸晚起时。暖炉生火早，寒镜裹头迟。 
融雪煎香茗，调酥煮乳糜。慵馋还自哂，快活亦谁知。 
酒性温无毒，琴声淡不悲。荣公三乐外，仍弄小男儿。知



   卷451_51 【疑梦二首】白居易 

莫惊宠辱虚忧喜，莫计恩雠浪苦辛。
黄帝孔丘无处问，安知不是梦中身。

鹿疑郑相终难辨，蝶化庄生讵可知。
假使如今不是梦，能长于梦几多时。



   卷451_52 【夜宴惜别】白居易 

笙歌旖旎曲终头，转作离声满坐愁。筝怨朱弦从此断， 
烛啼红泪为谁流。夜长似岁欢宜尽，醉未如泥饮莫休。 
何况鸡鸣即须别，门前风雨冷修修。主



   卷451_53 【归来二周岁】白居易 

归来二周岁，二岁似须臾。池藕重生叶，林鸦再引雏。 
时丰实仓廪，春暖葺庖厨。更作三年计，三年身健无。斋



   卷451_54 【吾土】白居易 

身心安处为吾土，岂限长安与洛阳。水竹花前谋活计， 
琴诗酒里到家乡。荣先生老何妨乐，楚接舆歌未必狂。 
不用将金买庄宅，城东无主是春光。斋



   卷451_55 【题岐王旧山池石壁】白居易 

树深藤老竹回环，石壁重重锦翠斑。俗客看来犹解爱， 
忙人到此亦须闲。况当霁景凉风后，如在千岩万壑间。 
黄绮更归何处去，洛阳城内有商山。斋



   卷451_56 【病眼花】白居易 

头风目眩乘衰老，只有增加岂有瘳。花发眼中犹足怪， 
柳生肘上亦须休。大窠罗绮看才辨，小字文书见便愁。 
必若不能分黑白，却应无悔复无尤。斋



   卷451_57 【早饮醉中除河南尹敕到】白居易 

雪拥衡门水满池，温炉卯后暖寒时。绿醅新酎尝初醉， 
黄纸除书到不知。厚俸自来诚忝滥，老身欲起尚迟疑。 
应须了却丘中计，女嫁男婚三径资。斋



   卷451_58 【除夜】白居易 

病眼少眠非守岁，老心多感又临春。
火销灯尽天明后，便是平头六十人。



   卷451_59 【府西池】白居易 

柳无气力枝先动，池有波纹冰尽开。
今日不知谁计会，春风春水一时来。



   卷451_60 【天津桥】白居易 

津桥东北斗亭西，到此令人诗思迷。眉月晚生神女浦， 
脸波春傍窈娘堤。柳丝袅袅风缲出，草缕茸茸雨剪齐。 
报道前驱少呼喝，恐惊黄鸟不成啼。斋



   卷451_61 【不准拟二首】白居易 

篮舆腾腾一老夫，褐裘乌帽白髭须。早衰饶病多蔬食， 
筋力消磨合有无。不准拟身年六十，上山仍未要人扶。古

忆昔谪居炎瘴地，巴猿引哭虎随行。多于贾谊长沙苦， 
小校潘安白发生。不准拟身年六十，游春犹自有心情。主



   卷451_62 【府中夜赏】白居易 

樱桃厅院春偏好，石井栏堂夜更幽。白粉墙头花半出， 
绯纱烛下水平流。闲留宾客尝新酒，醉领笙歌上小舟。 
舞袖飘飖棹容与，忽疑身是梦中游。主



   卷451_63 【府西池北新葺水斋，即事招宾，偶题十六韵】白居易 

缭绕府西面，潺湲池北头。凿开明月峡，决破白蘋洲。 
清浅漪澜急，夤缘浦屿幽。直冲行径断，平入卧斋流。 
石叠青棱玉，波翻白片鸥。喷时千点雨，澄处一泓油。 
绝境应难别，同心岂易求。少逢人爱玩，多是我淹留。 
夹岸铺长簟，当轩泊小舟。枕前看鹤浴，床下见鱼游。 
洞户斜开扇，疏帘半上钩。紫浮萍泛泛，碧亚竹修修。 
读罢书仍展，棋终局未收。午茶能散睡，卯酒善销愁。 
檐雨晚初霁，窗风凉欲休。谁能伴老尹，时复一闲游。知



   卷451_64 【哭崔儿】白居易 

掌珠一颗儿三岁，鬓雪千茎父六旬。岂料汝先为异物， 
常忧吾不见成人。悲肠自断非因剑，啼眼加昏不是尘。 
怀抱又空天默默，依前重作邓攸身。知



   卷451_65 【初丧崔儿报微之晦叔】白居易 

书报微之晦叔知，欲题崔字泪先垂。世间此恨偏敦我， 
天下何人不哭儿。蝉老悲鸣抛蜕后，龙眠惊觉失珠时。 
文章十帙官三品，身后传谁庇荫谁。知



   卷451_66 【府斋感怀酬梦得】白居易 

府伶呼唤争先到，家酝提携动辄随。合是人生开眼日， 
自当年老敛眉时。丹砂炼作三铢土，玄发看成一把丝。 
劳寄新诗远安慰，不闻枯树再生枝。知



   卷451_67 【斋居】白居易 

香火多相对，荤腥久不尝。黄耆数匙粥，赤箭一瓯汤。 
厚俸将何用，闲居不可忘。明年官满后，拟买雪堆庄。主



   卷451_68 【与诸道者同游二室至九龙潭作】白居易 

喜逢二室游仙子，厌作三川守土臣。举手摩挲潭上石， 
开襟斗薮府中尘。他日终为独往客，今朝未是自由身。 
若言尹是嵩山主，三十六峰应笑人。主



   卷451_69 【履道池上作】白居易 

家池动作经旬别，松竹琴鱼好在无。树暗小巢藏巧妇， 
渠荒新叶长慈姑。不因车马时时到，岂觉林园日日芜。 
犹喜春深公事少，每来花下得踟蹰。主



   卷451_70 【六十拜河南尹】白居易 

六十河南尹，前途足可知。老应无处避，病不与人期。 
幸遇芳菲日，犹当强健时。万金何假藉，一醆莫推辞。 
流水光阴急，浮云富贵迟。人间若无酒，尽合鬓成丝。主



   卷451_71 【重修府西水亭院】白居易 

因下疏为沼，随高筑作台。龙门分水入，金谷取花栽。 
绕岸行初匝，凭轩立未回。园西有池位，留与后人开。斋



   卷451_72 【与诸公同出城观稼】白居易 

老尹醉醺醺，来随年少群。不忧头似雪，但喜稼如云。 
岁望千箱积，秋怜五谷分。何人知帝力，尧舜正为君。古



   卷451_73 【水堂醉卧问杜三十一】白居易 

闻君洛下住多年，何处春流最可怜。为问魏王堤岸下， 
何如同德寺门前。无妨水色堪闲玩，不得泉声伴醉眠。 
那似此堂帘幕底，连明连夜碧潺湲。古



   卷451_74 【岁暮言怀】白居易 

职与才相背，心将口自言。磨铅教切玉，驱鹤遣乘轩。 
只合居岩窟，何因入府门。年终若无替，转恐负君恩。知



   卷451_75 【座中戏呈诸少年】白居易 

衰容禁得无多酒，秋鬓新添几许霜。纵有风情应淡薄， 
假如老健莫夸张。兴来吟咏从成癖，饮后酣歌少放狂。 
不为倚官兼挟势，因何入得少年场。知



   卷451_76 【雪后早过天津桥偶呈诸客】白居易 

官桥晴雪晓峨峨，老尹行吟独一过。紫绶相辉应不恶， 
白须同色复如何。悠扬短景凋年急，牢落衰情感事多。 
犹赖洛中饶醉客，时时bZ我唤笙歌。知



   卷451_77 【新制绫袄成，感而有咏】白居易 

水波文袄造新成，绫软绵匀温复轻。晨兴好拥向阳坐， 
晚出宜披蹋雪行。鹤氅毳疏无实事，木棉花冷得虚名。 
宴安往往欢侵夜，卧稳昏昏睡到明。百姓多寒无可救， 
一身独暖亦何情。心中为念农桑苦，耳里如闻饥冻声。 
争得大裘长万丈，与君都盖洛阳城。斋



   卷451_78 【早春雪后赠洛阳李长官长水郑明府二同年】白居易 

献岁晴和风景新，铜驼街郭暖无尘。府庭共贺三川雪， 
县道分行百里春。朱绂洛阳官位屈，青袍长水俸钱贫。 
有何功德纡金紫，若比同年是幸人。斋



   卷451_79 【醉吟】白居易 

醉来忘渴复忘饥，冠带形骸杳若遗。耳底斋钟初过后， 
心头卯酒未消时。临风朗咏从人听，看雪闲行任马迟。 
应被众疑公事慢，承前府尹不吟诗。斋



   卷451_80 【府酒五绝·变法】白居易 

自惭到府来周岁，惠爱威棱一事无。
唯是改张官酒法，渐从浊水作醍醐。



   卷451_81 【府酒五绝·招客】白居易 

日午微风且暮寒，春风冷峭雪乾残。
碧毡帐下红炉畔，试为来尝一醆看。



   卷451_82 【府酒五绝·辨味】白居易 

甘露太甜非正味，醴泉虽洁不芳馨。
杯中此物何人别，柔旨之中有典刑。



   卷451_83 【府酒五绝·自劝】白居易 

忆昔羁贫应举年，脱衣典酒曲江边。
十千一斗犹赊饮，何况官供不著钱。



   卷451_84 【府酒五绝·谕妓】白居易 

烛泪夜粘桃叶袖，酒痕春污石榴裙。
莫辞辛苦供欢宴，老后思量悔煞君。



   卷451_85 【晚归早出】白居易 

筋力年年减，风光日日新。退衙归逼夜，拜表出侵晨。 
何处台无月，谁家池不春。莫言无胜地，自是少闲人。 
坐厌推囚案，行嫌引马尘。几时辞府印，却作自由身。知



   卷451_86 【南龙兴寺残雪】白居易 

南龙兴寺春晴后，缓步徐吟绕四廊。老趁风花应不称， 
闲寻松雪正相当。吏人引从多乘舆，宾客逢迎少下堂。 
不拟人间更求事，些些疏懒亦何妨。知



   卷451_87 【天宫阁早春】白居易 

天宫高阁上何频，每上令人耳目新。前日晚登缘看雪， 
今朝晴望为迎春。林莺何处吟筝柱，墙柳谁家晒麹尘。 
可惜三川虚作主，风光不属白头人。知



   卷451_88 【履道居三首】白居易 

莫嫌地窄林亭小，莫厌贫家活计微。
大有高门锁宽宅，主人到老不曾归。

东里素帷犹未彻，南邻丹旐又新悬。
衡门蜗舍自惭愧，收得身来已五年。

世事平分众所知，何尝苦乐不相随。
唯馀耽酒狂歌客，只有乐时无苦时。



   卷451_89 【和梦得冬日晨兴】白居易 

漏传初五点，鸡报第三声。帐下从容起，窗间曨昒明。 
照书灯未灭，暖酒火重生。理曲弦歌动，先闻唱渭城。主



   卷451_90 【雪夜对酒招客】白居易 

帐小青毡暖，杯香绿蚁新。醉怜今夜月，欢忆去年人。 
暗落灯花烬，闲生草座尘。殷勤报弦管，明日有嘉宾。斋



   卷451_91 【赠晦叔忆梦得】白居易 

自别崔公四五秋，因何临老转风流。归来不说秦中事， 
歇定唯谋洛下游。酒面浮花应是喜，歌眉敛黛不关愁。 
得君更有无厌意，犹恨尊前欠老刘。斋



   卷451_92 【醉后重赠晦叔】白居易 

老伴知君少，欢情向我偏。无论疏与数，相见辄欣然。 
各以诗成癖，俱因酒得仙。笑回青眼语，醉并白头眠。 
岂是今投分，多疑宿结缘。人间更何事，携手送衰年。斋



   卷451_93 【睡觉】白居易 

星河耿耿漏绵绵，月暗灯微欲曙天。转枕频伸书帐下， 
披裘箕踞火炉前。老眠早觉常残夜，病力先衰不待年。 
五欲已销诸念息，世间无境可勾牵。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十二 
 
   
　 
　

　
 　



   卷452_1 【咏兴五首·解印出公府】白居易 

解印出公府，斗薮尘土衣。百吏放尔散，双鹤随我归。 
归来履道宅，下马入柴扉。马嘶返旧枥，鹤舞还故池。 
鸡犬何忻忻，邻里亦依依。年颜老去日，生计胜前时。 
有帛御冬寒，有谷防岁饥。饱于东方朔，乐于荣启期。 
人生且如此，此外吾不知。古



   卷452_2 【咏兴五首·出府归吾庐】白居易 

出府归吾庐，静然安且逸。更无客干谒，时有僧问疾。 
家僮十馀人，枥马三四匹。慵发经旬卧，兴来连日出。 
出游爱何处，嵩碧伊瑟瑟。况有清和天，正当疏散日。 
身闲自为贵，何必居荣秩。心足即非贫，岂唯金满室。 
吾观权势者，苦以身徇物。炙手外炎炎，履冰中栗栗。 
朝饥口忘味，夕惕心忧失。但有富贵名，而无富贵实。知



   卷452_3 【咏兴五首·池上有小舟】白居易 

池上有小舟，舟中有胡床。床前有新酒，独酌还独尝。 
熏若春日气，皎如秋水光。可洗机巧心，可荡尘垢肠。 
岸曲舟行迟，一曲进一觞。未知几曲醉，醉入无何乡。 
寅缘潭岛间，水竹深青苍。身闲心无事，白日为我长。 
我若未忘世，虽闲心亦忙。世若未忘我，虽退身难藏。 
我今异于是，身世交相忘。主



   卷452_4 【咏兴五首·四月池水满】白居易 

四月池水满，龟游鱼跃出。吾亦爱吾池，池边开一室。 
人鱼虽异族，其乐归于一。且与尔为徒，逍遥同过日。 
尔无羡沧海，蒲藻可委质。吾亦忘青云，衡茅足容膝。 
况吾与尔辈，本非蛟龙匹。假如云雨来，只是池中物。知



   卷452_5 【咏兴五首·小庭亦有月】白居易 

小庭亦有月，小院亦有花。可怜好风景，不解嫌贫家。 
菱角执笙簧，谷儿抹琵琶。红绡信手舞，紫绡随意歌。 
村歌与社舞，客哂主人夸。但问乐不乐，岂在钟鼓多。 
客告暮将归，主称日未斜。请客稍深酌，愿见朱颜酡。 
客知主意厚，分数随口加。堂上烛未秉，座中冠已峨。 
左顾短红袖，右命小青娥。长跪谢贵客，蓬门劳见过。 
客散有馀兴，醉卧独吟哦。幕天而席地，谁奈刘伶何。知



   卷452_6 【秋凉闲卧】白居易 

残暑昼犹长，早凉秋尚嫩。露荷散清香，风竹含疏韵。 
幽闲竟日卧，衰病无人问。薄暮宅门前，槐花深一寸。主



   卷452_7 【酬思黯相公见过弊居戏赠】白居易 

轩盖光照地，行人为裴回。呼传君子出，乃是故人来。 
访我入穷巷，引君登小台。台前多竹树，池上无尘埃。 
贫家何所有，新酒三两杯。停杯款曲语，上马复迟回。 
留守不外宿，日斜宫漏催。但留金刀赠，未接玉山颓。 
家酝不敢惜，待君来即开。村妓不辞出，恐君冁然咍。古



   卷452_8 【再授宾客分司】白居易 

优稳四皓官，清崇三品列。伊予再尘忝，内愧非才哲。 
俸钱七八万，给受无虚月。分命在东司，又不劳朝谒。 
既资闲养疾，亦赖慵藏拙。宾友得从容，琴觞恣怡悦。 
乘篮城外去，系马花前歇。六游金谷春，五看龙门雪。 
吾若默无语，安知吾快活。吾欲更尽言，复恐人豪夺。 
应为时所笑，苦惜分司阙。但问适意无，岂论官冷热。知



   卷452_9 【把酒】白居易 

把酒仰问天，古今谁不死。所贵未死间，少忧多欢喜。 
穷通谅在天，忧喜即由己。是故达道人，去彼而取此。 
勿言未富贵，久忝居禄仕。借问宗族间，几人拖金紫。 
勿忧渐衰老，且喜加年纪。试数班行中，几人及暮齿。 
朝餐不过饱，五鼎徒为尔。夕寝止求安，一衾而已矣。 
此外皆长物，于我云相似。有子不留金，何况兼无子。主



   卷452_10 【首夏】白居易 

林静蚊未生，池静蛙未鸣。景长天气好，竟日和且清。 
春禽馀哢在，夏木新阴成。兀尔水边坐，翛然桥上行。 
自问一何适，身闲官不轻。料钱随月用，生计逐日营。 
食饱惭伯夷，酒足愧渊明。寿倍颜氏子，富百黔娄生。 
有一即为乐，况吾四者并。所以私自慰，虽老有心情。古



   卷452_11 【代鹤】白居易 

我本海上鹤，偶逢江南客。感君一顾恩，同来洛阳陌。 
洛阳寡族类，皎皎唯两翼。貌是天与高，色非日浴白。 
主人诚可恋，其奈轩庭窄。饮啄杂鸡群，年深损标格。 
故乡渺何处，云水重重隔。谁念深笼中，七换摩天翮。斋



   卷452_12 【立秋夕有怀梦得】白居易 

露簟荻竹清，风扇蒲葵轻。一与故人别，再见新蝉鸣。 
是夕凉飚起，闲境入幽情。回灯见栖鹤，隔竹闻吹笙。 
夜茶一两杓，秋吟三数声。所思渺千里，云外长洲城。斋



   卷452_13 【哭崔常侍晦叔】白居易 

顽贱一拳石，精珍百炼金。名价既相远，交分何其深。 
中诚一以合，外物不能侵。逶迤二十年，与世同浮沈。 
晚有退闲约，白首归云林。垂老忽相失，悲哉口语心。 
春日嵩高阳，秋夜清洛阴。丘园共谁卜，山水共谁寻。 
风月共谁赏，诗篇共谁吟。花开共谁看，酒熟共谁斟。 
惠死庄杜口，钟殁师废琴。道理使之然，从古非独今。 
吾道自此孤，我情安可任。唯将病眼泪，一洒秋风襟。斋



   卷452_14 【新秋晓兴】白居易 

浊暑忽已退，清宵未全长。晨釭耿残焰，宿閤凝微香。 
喔喔鸡下树，辉辉日上梁。枕低茵席软，卧稳身入床。 
睡足景犹早，起初风乍凉。展张小屏幛，收拾生衣裳。 
还有惆怅事，迟迟未能忘。拂镜梳白发，可怜冰照霜。主



   卷452_15 【秋日与张宾客舒著作同游龙门醉中狂歌凡二百三十八字】白居易 

秋天高高秋光清，秋风袅袅秋虫鸣。嵩峰馀霞锦绮卷， 
伊水细浪鳞甲生。洛阳闲客知无数，少出游山多在城。 
商岭老人自追逐，蓬丘逸士相逢迎。南出鼎门十八里， 
庄店逦迤桥道平。不寒不热好时节，鞍马稳快衣衫轻。 
并辔踟蹰下西岸，扣舷容与绕中汀。开怀旷达无所系， 
触目胜绝不可名。荷衰欲黄荇犹绿，鱼乐自跃鸥不惊。 
翠藻蔓长孔雀尾，彩船橹急寒雁声。家酝一壶白玉液， 
野花数把黄金英。昼游四看西日暮，夜话三及东方明。 
暂停杯觞辍吟咏，我有狂言君试听。丈夫一生有二志， 
兼济独善难得并。不能救疗生民病，即须先濯尘土缨。 
况吾头白眼已暗，终日戚促何所成。不如展眉开口笑， 
龙门醉卧香山行。知



   卷452_16 【履信池樱桃岛上醉后走笔送别舒员外兼…李卿考功崔郎中】白居易 

樱桃岛前春，去春花万枝。忽忆与宗卿闲饮日， 
又忆与考功狂醉时。岁晚无花空有叶，风吹满地乾重叠。 
蹋叶悲秋复忆春，池边树下重殷勤。今朝一酌临寒水， 
此地三回别故人。樱桃花，来春千万朵， 
来春共谁花下坐。不论崔李上青云，明日舒三亦抛我。斋



   卷452_17 【秋池独泛】白居易 

萧疏秋竹篱，清浅秋风池。一只短舫艇，一张斑鹿皮。 
皮上有野叟，手中持酒卮。半酣箕踞坐，自问身为谁。 
严子垂钓日，苏门长啸时。悠然意自得，意外何人知。斋



   卷452_18 【冬日早起闲咏】白居易 

水塘耀初旭，风竹飘馀霰。幽境虽目前，不因闲不见。 
晨起对炉香，道经寻两卷。晚坐拂琴尘，秋思弹一遍。 
此外更无事，开尊时自劝。何必东风来，一杯春上面。斋



   卷452_19 【岁暮】白居易 

惨澹岁云暮，穷阴动经旬。霜风裂人面，冰雪摧车轮。 
而我当是时，独不知苦辛。晨炊廪有米，夕爨厨有薪。 
夹帽长覆耳，重裘宽裹身。加之一杯酒，煦妪如阳春。 
洛城士与庶，比屋多饥贫。何处炉有火，谁家甑无尘。 
如我饱暖者，百人无一人。安得不惭愧，放歌聊自陈。知



   卷452_20 【南池早春有怀】白居易 

朝游北桥上，晚憩南塘畔。西日雪全销，东风冰尽泮。 
蓰蓰鱼尾掉，瞥瞥鹅毛换。泥暖草芽生，沙虚泉脉散。 
晴芳冒苔岛，宿润侵蒲岸。洛下日初长，江南春欲半。 
时光共抛掷，人事堪嗟叹。倚棹忽寻思，去年池上伴。古



   卷452_21 【古意】白居易 

脉脉复脉脉，美人千里隔。不见来几时，瑶草三四碧。 
玉琴声悄悄，鸾镜尘幂幂。昔为连理枝，今作分飞翮。 
寄书多不达，加饭终无益。心肠不自宽，衣带何由窄。古



   卷452_22 【山游示小妓】白居易 

双鬟垂未合，三十才过半。本是绮罗人，今为山水伴。 
春泉共挥弄，好树同攀玩。笑容共底迷，酒思风前乱。 
红凝舞袖急，黛惨歌声缓。莫唱杨柳枝，无肠与君断。古



   卷452_23 【神照禅师同宿】白居易 

八年三月晦，山梨花满枝。龙门水西寺，夜与远公期。 
晏坐自相对，密语谁得知。前后际断处，一念不生时。知



   卷452_24 【张常侍相访】白居易 

西亭晚寂寞，莺散柳阴繁。水户帘不卷，风床席自翻。 
忽闻车马客，来访蓬蒿门。况是张常侍，安得不开尊。主



   卷452_25 【早夏游宴】白居易 

虽慵兴犹在，虽老心犹健。昨日山水游，今朝花酒宴。 
山榴艳似火，王蕊飘如霰。荣落逐瞬迁，炎凉随刻变。 
未收木绵褥，已动蒲葵扇。且喜物与人，年年得相见。主



   卷452_26 【感白莲花】白居易 

白白芙蓉花，本生吴江濆。不与红者杂，色类自区分。 
谁移尔至此，姑苏白使君。初来苦憔悴，久乃芳氛氲。 
月月叶换叶，年年根生根。陈根与故叶，销化成泥尘。 
化者日已远，来者日复新。一为池中物，永别江南春。 
忽想西凉州，中有天宝民。埋殁汉父祖，孳生胡子孙。 
已忘乡土恋，岂念君亲恩。生人尚复尔，草木何足云。斋



   卷452_27 【咏所乐】白居易 

兽乐在山谷，鱼乐在陂池。虫乐在深草，鸟乐在高枝。 
所乐虽不同，同归适其宜。不以彼易此，况论是与非。 
而我何所乐，所乐在分司。分司有何乐，乐哉人不知。 
官优有禄料，职散无羁縻。懒与道相近，钝将闲自随。 
昨朝拜表回，今晚行香归。归来北窗下，解巾脱尘衣。 
冷泉灌我顶，暖水濯四肢。体中幸无疾，卧任清风吹。 
心中又无事，坐任白日移。或开书一篇，或引酒一卮。 
但得如今日，终身无厌时。主



   卷452_28 【思旧】白居易 

闲日一思旧，旧游如目前。再思今何在，零落归下泉。 
退之服硫黄，一病讫不痊。微之炼秋石，未老身溘然。 
杜子得丹诀，终日断腥膻。崔君夸药力，经冬不衣绵。 
或疾或暴夭，悉不过中年。唯予不服食，老命反迟延。 
况在少壮时，亦为嗜欲牵。但耽荤与血，不识汞与铅。 
饥来吞热物，渴来饮寒泉。诗役五藏神，酒汩三丹田。 
随日合破坏，至今粗完全。齿牙未缺落，肢体尚轻便。 
已开第七秩，饱食仍安眠。且进杯中物，其馀皆付天。知



   卷452_29 【寄卢少尹】白居易 

老诲心不乱，庄戒形太劳。生命既能保，死籍亦可逃。 
嘉肴与旨酒，信是腐肠膏。艳声与丽色，真为伐性刀。 
补养在积功，如裘集众毛。将欲致千里，可得差一毫。 
颜回何为者，簟瓢才自给。肥醲不到口，年不登三十。 
张苍何为者，染爱浩无际。妾媵填后房，竟寿百馀岁。 
苍寿有何德，回夭有何辜。谁谓具圣体，不如肥瓠躯。 
遂使世俗心，多疑仙道书。寄问卢先生，此理当何如。知



   卷452_30 【池上清晨候皇甫郎中】白居易 

晓景丽未热，晨飚鲜且凉。池幽绿蘋合，霜洁白莲香。 
深扫竹间径，静拂松下床。玉柄鹤翎扇，银罂云母浆。 
屏除无俗物，瞻望唯清光。何人拟相访，嬴女从萧郎。知



   卷452_31 【咏怀】白居易 

我知世无幻，了无干世意。世知我无堪，亦无责我事。 
由兹两相忘，因得长自遂。自遂意何如，闲官在闲地。 
闲地唯东都，东都少名利。闲官是宾客，宾客无牵累。 
嵇康日日懒，毕卓时时醉。酒肆夜深归，僧房日高睡。 
形安不劳苦，神泰无忧畏。从官三十年，无如今气味。 
鸿虽脱罗弋，鹤尚居禄位。唯此未忘怀，有时犹内愧。主



   卷452_32 【北窗三友】白居易 

今日北窗下，自问何所为。欣然得三友，三友者为谁。 
琴罢辄举酒，酒罢辄吟诗。三友递相引，循环无已时。 
一弹惬中心，一咏畅四肢。犹恐中有间，以酒弥缝之。 
岂独吾拙好，古人多若斯。嗜诗有渊明，嗜琴有启期。 
嗜酒有伯伦，三人皆吾师。或乏儋石储，或穿带索衣。 
弦歌复觞咏，乐道知所归。三师去已远，高风不可追。 
三友游甚熟，无日不相随。左掷白玉卮，右拂黄金徽。 
兴酣不叠纸，走笔操狂词。谁能持此词，为我谢亲知。 
纵未以为是，岂以我为非。古



   卷452_33 【吟四虽（杂言）】白居易 

酒酣后，歌歇时。请君添一酌，听我吟四虽。年虽老， 
犹少于韦长史。命虽薄，犹胜于郑长水。眼虽病， 
犹明于徐郎中。家虽贫，犹富于郭庶子。省躬审分何侥幸， 
值酒逢歌且欢喜。忘荣知足委天和，亦应得尽生生理。斋



   卷452_34 【裴侍中晋公以集贤林亭即事诗三十六韵见赠…以伸酬献】白居易 

三江路千里，五湖天一涯。何如集贤第，中有平津池。 
池胜主见觉，景新人未知。竹森翠琅玕，水深洞琉璃。 
水竹以为质，质立而文随。文之者何人，公来亲指麾。 
疏凿出人意，结构得地宜。灵襟一搜索，胜概无遁遗。 
因下张沼沚，依高筑阶基。嵩峰见数片，伊水分一支。 
南溪修且直，长波碧逶迤。北馆壮复丽，倒影红参差。 
东岛号晨光，杲曜迎朝曦。西岭名夕阳，杳暧留落晖。 
前有水心亭，动荡架涟漪。后有开阖堂，寒温变天时。 
幽泉镜泓澄，怪石山欹危。春葩雪漠漠，夏果珠离离。 
主人命方舟，宛在水中坻。亲宾次第至，酒乐前后施。 
解缆始登泛，山游仍水嬉。沿洄无滞碍，向背穷幽奇。 
瞥过远桥下，飘旋深涧陲。管弦去缥缈，罗绮来霏微。 
棹风逐舞回，梁尘随歌飞。宴馀日云暮，醉客未放归。 
高声索彩笺，大笑催金卮。唱和笔走疾，问答杯行迟。 
一咏清两耳，一酣畅四肢。主客忘贵贱，不知俱是谁。 
客有诗魔者，吟哦不知疲。乞公残纸墨，一扫狂歌词。 
维云社稷臣，赫赫文武姿。十授丞相印，五建大将旗。 
四朝致勋华，一身冠皋夔。去年才七十，决赴悬车期。 
公志不可夺，君恩亦难希。从容就中道，勉黾来保厘。 
貂蝉虽未脱，鸾皇已不羁。历征今与古，独步无等夷。 
陆贾功业少，二疏官秩卑。乘舟范蠡惧，辟谷留侯饥。 
岂若公今日，身安家国肥。羊祜在汉南，空留岘首碑。 
柳恽在江南，只赋汀洲诗。谢安入东山，但说携蛾眉。 
山简醉高阳，唯闻倒接z5。岂如公今日，馀力兼有之。
愿公寿如山，安乐长在兹。愿我比蒲稗，永得相因依。知



   卷452_21 【晚归香山寺，因咏所怀】白居易 

我年日已老，我身日已闲。闲出都门望，但见水与山。 
关塞碧岩岩，伊流清潺潺。中有古精舍，轩户无扃关。 
岸草歇可藉，径萝行可攀。朝随浮云出，夕与飞鸟还。 
吾道本迂拙，世途多险艰。尝闻嵇吕辈，尤悔生疏顽。 
巢悟入箕颍，皓知返商巅。岂唯乐肥遁，聊复祛忧患。 
吾亦从此去，终老伊嵩间。主



   卷452_22 【张常侍池凉夜闲宴赠诸公】白居易 

竹桥新月上，水岸凉风至。对月五六人，管弦三两事。 
留连池上酌，款曲城外意。或啸或讴吟，谁知此闲味。 
回看市朝客，矻矻趋名利。朝忙少游宴，夕困多眠睡。 
清凉属吾徒，相逢勿辞醉。知



   卷452_23 【和皇甫郎中秋晓同登天宫阁言怀六韵】白居易 

碧天忽已高，白日犹未短。玲珑晓楼阁，清脆秋丝管。 
张翰一杯酣，嵇康终日懒。尘中足忧累，云外多疏散。 
病木斧斤遗，冥鸿羁绁断。逍遥二三子，永愿为闲伴。知



   卷452_24 【送吕漳州】白居易 

今朝一壶酒，言送漳州牧。半自要闲游，爱花怜草绿。 
花前下鞍马，草上携丝竹。行客饮数杯，主人歌一曲。 
端居惜风景，屡出劳僮仆。独醉似无名，借君作题目。知



   卷452_25 【短歌曲】白居易 

世人求富贵，多为奉嗜欲。盛衰不自由，得失常相逐。 
问君少年日，苦学将干禄。负笈尘中游，抱书雪前读。 
布衾不周体，藜茹才充腹。三十登宦途，五十被朝服。 
奴温新挟纩，马肥初食粟。未敢议欢游，尚为名检束。 
耳目聋暗后，堂上调丝竹。牙齿缺落时，盘中堆酒肉。 
彼来此已去，外馀中不足。少壮与荣华，相避如寒燠。 
青云去地远，白日经天速。从古无奈何，短歌听一曲。知



   卷452_26 【咏怀】白居易 

高人乐丘园，中人慕官职。一事尚难成，两途安可得。 
遑遑干世者，多苦时命塞。亦有爱闲人，又为穷饿逼。 
我今幸双遂，禄仕兼游息。未尝羡荣华，不省劳心力。 
妻孥与婢仆，亦免愁衣食。所以吾一家，面无忧喜色。古



   卷452_27 【府西亭纳凉归】白居易 

避暑府西亭，晚归有闲思。夏浅蝉未多，绿槐阴满地。 
带宽衫解领，马稳人拢辔。面上有凉风，眼前无俗事。 
路经府门过，落日照官次。牵联缧绁囚，奔走尘埃吏。 
低眉悄不语，谁复知兹意。忆得五年前，晚衙时气味。斋



   卷452_28 【老热】白居易 

一饱百情足，一酣万事休。何人不衰老，我老心无忧。 
仕者拘职役，农者劳田畴。何人不苦热，我热身自由。 
卧风北窗下，坐月南池头。脑凉脱乌帽，足热濯清流。 
慵发昼高枕，兴来夜泛舟。何乃有馀适，只缘无过求。 
或问诸亲友，乐天是与不。亦无别言语，多道天悠悠。 
悠悠君不知，此味深且幽。但恐君知后，亦来从我游。古



   卷452_29 【新秋喜凉，因寄兵部杨侍郎】白居易 

外强火未退，中锐金方战。一夕风雨来，炎凉随数变。 
徐徐炎景度，稍稍凉飙扇。枕簟忽凄清，巾裳亦轻健。 
老夫纳秋候，心体殊安便。睡足一屈伸，搔首摩挲面。 
褰帘对池竹，幽寂如僧院。俯观游鱼群，仰数浮云片。 
闲忙各有趣，彼此宁相见。昨日闻慕巢，召对延英殿。主



   卷452_30 【懒放二首，呈刘梦得、吴方之】白居易 

青衣报平旦，呼我起盥栉。今早天气寒，郎君应不出。 
又无宾客至，何以销闲日。已向微阳前，暖酒开诗帙。斋

朝怜一床日，暮爱一炉火。床暖日高眠，炉温夜深坐。 
雀罗门懒出，鹤发头慵裹。除却刘与吴，何人来问我。知



   卷452_31 【六十六】白居易 

病知心力减，老觉光阴速。五十八归来，今年六十六。 
鬓丝千万白，池草八九绿。童稚尽成人，园林半乔木。 
看山倚高石，引水穿深竹。虽有潺湲声，至今听未足。知



   卷452_32 【三适赠道友】白居易 

褐绫袍厚暖，卧盖行坐披。紫毡履宽稳，蹇步颇相宜。 
足适已忘履，身适已忘衣。况我心又适，兼忘是与非。 
三适今为一，怡怡复熙熙。禅那不动处，混沌未凿时。 
此固不可说，为君强言之。古



   卷452_33 【洛阳春赠刘李二宾客（齐梁格）】白居易 

水南冠盖地，城东桃李园。雪消洛阳堰，春入永通门。 
淑景方霭霭，游人稍喧喧。年丰酒浆贱，日晏歌吹繁。 
中有老朝客，华发映朱轩。从容三两人，藉草开一尊。 
尊前春可惜，身外事勿论。明日期何处，杏花游赵村。斋



   卷452_34 【寒食】白居易 

人老何所乐，乐在归乡国。我归故园来，九度逢寒食。 
故园在何处，池馆东城侧。四邻梨花时，二月伊水色。 
岂独好风土，仍多旧亲戚。出去恣欢游，归来聊燕息。 
有官供禄俸，无事劳心力。但恐优稳多，微躬销不得。主



   卷452_35 【和裴令公一日日一年年杂言见赠】白居易 

一日日，作老翁。一年年，过春风。公心不以贵隔我， 
我散唯将闲伴公。我无才能忝高秩，合是人间闲散物。 
公有功德在生民，何因得作自由身。前日魏王潭上宴连夜， 
今日午桥池头游拂晨。山客砚前吟待月，野人尊前醉送春。 
不敢与公闲中争第一，亦应占得第二第三人。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十三 
 
   
　 
　

　
 　



   卷453_1 【题裴晋公女几山刻石诗后】白居易 

何处画功业，何处题诗篇。麒麟高阁上，女几小山前。 
尔后多少时，四朝二十年。贼骨化为土，贼垒犁为田。 
一从贼垒平，陈蔡民晏然。骡军成牛户，鬼火变人烟。 
生子已嫁娶，种桑亦丝绵。皆云公之德，欲报无由缘。 
公今在何处，守都镇三川。旧宅留永乐，新居开集贤。 
公今在何官，被衮珥貂蝉。战袍破犹在，髀肉生欲圆。 
襟怀转萧洒，气力弥精坚。登山不拄杖，上马能掉鞭。 
利泽浸入池，福降升自天。昔号天下将，今称地上仙。 
勿追赤松游，勿拍洪崖肩。商山有遗老，可以奉周旋。知



   卷453_2 【洛阳有愚叟】白居易 

洛阳有愚叟，白黑无分别。浪迹虽似狂，谋身亦不拙。 
点检盘中饭，非精亦非粝。点检身上衣，无馀亦无阙。 
天时方得所，不寒复不热。体气正调和，不饥仍不渴。 
闲将酒壶出，醉向人家歇。野食或烹鲜，寓眠多拥褐。 
抱琴荣启乐，荷锸刘伶达。放眼看青山，任头生白发。 
不知天地内，更得几年活。从此到终身，尽为闲日月。主



   卷453_3 【饱食闲坐】白居易 

红粒陆浑稻，白鳞伊水鲂。庖童呼我食，饭热鱼鲜香。 
箸箸适我口，匙匙充我肠。八珍与五鼎，无复心思量。 
扪腹起盥漱，下阶振衣裳。绕庭行数匝，却上檐下床。 
箕踞拥裘坐，半身在日旸。可怜饱暖味，谁肯来同尝。 
是岁太和八，兵销时渐康。朝廷重经术，草泽搜贤良。 
尧舜求理切，夔龙启沃忙。怀才抱智者，无不走遑遑。 
唯此不才叟，顽慵恋洛阳。饱食不出门，闲坐不下堂。 
子弟多寂寞，僮仆少精光。衣食虽充给，神意不扬扬。 
为尔谋则短，为吾谋甚长。古



   卷453_4 【闲居自题】白居易 

门前有流水，墙上多高树。竹径绕荷池，萦回百馀步。 
波闲戏鱼鳖，风静下鸥鹭。寂无城市喧，渺有江湖趣。 
吾庐在其上，偃卧朝复暮。洛下安一居，山中亦慵去。 
时逢过客爱，问是谁家住。此是白家翁，闭门终老处。斋



   卷453_5 【览镜喜老】白居易 

今朝览明镜，须鬓尽成丝。行年六十四，安得不衰羸。 
亲属惜我老，相顾兴叹咨。而我独微笑，此意何人知。 
笑罢仍命酒，掩镜捋白髭。尔辈且安坐，从容听我词。 
生若不足恋，老亦何足悲。生若苟可恋，老即生多时。 
不老即须夭，不夭即须衰。晚衰胜早夭，此理决不疑。 
古人亦有言，浮生七十稀。我今欠六岁，多幸或庶几。 
倘得及此限，何羡荣启期。当喜不当叹，更倾酒一卮。斋



   卷453_6 【风雪中作】白居易 

岁暮风动地，夜寒雪连天。老夫何处宿，暖帐温炉前。 
两重褐绮衾，一领花茸毡。粥熟呼不起，日高安稳眠。 
是时心与身，了无闲事牵。以此度风雪，闲居来六年。 
忽思远游客，复想早朝士。蹋冻侵夜行，凌寒未明起。 
心为身君父，身为心臣子。不得身自由，皆为心所使。 
我心既知足，我身自安止。方寸语形骸，吾应不负尔。古



   卷453_7 【对琴酒】白居易 

西窗明且暖，晚坐卷书帷。琴匣拂开后，酒瓶添满时。 
角尊白螺醆，玉轸黄金徽。未及弹与酌，相对已依依。 
泠泠秋泉韵，贮在龙凤池。油油春云心，一杯可致之。 
自古有琴酒，得此味者稀。只因康与籍，及我三心知。斋



   卷453_8 【雪中晏起偶咏所怀兼呈张常侍、韦庶子、皇甫郎中】白居易 

穷阴苍苍雪雰雰，雪深没胫泥埋轮。东家典钱归碍夜， 
南家贳米出凌晨。我独何者无此弊，复帐重衾暖若春。 
怕寒放懒不肯动，日高眠足方频伸。瓶中有酒炉有炭， 
瓮中有饭庖有薪。奴温婢饱身晏起，致兹快活良有因。 
上无皋陶伯益廊庙材，的不能匡君辅国活生民。 
下无巢父许由箕颍操，又不能食薇饮水自苦辛。 
君不见南山悠悠多白云，又不见西京浩浩唯红尘。 
红尘闹热白云冷，好于冷热中间安置身。三年侥幸忝洛尹， 
两任优稳为商宾。非贤非愚非智慧，不贵不富不贱贫。 
冉冉老去过六十，腾腾闲来经七春。不知张韦与皇甫， 
私唤我作何如人。斋



   卷453_9 【和裴侍中南园静兴见示】白居易 

池馆清且幽，高怀亦如此。有时帘动风，尽日桥照水。 
静将鹤为伴，闲与云相似。何必学留侯，崎岖觅松子。古



   卷453_10 【春寒】白居易 

今朝春气寒，自问何所欲。酥暖薤白酒，乳和地黄粥。 
岂惟厌馋口，亦可调病腹。助酌有枯鱼，佐餐兼旨蓄。 
省躬念前哲，醉饱多惭忸。君不闻靖节先生尊长空， 
广文先生饭不足。斋



   卷453_11 【菩提寺上方晚望香山寺，寄舒员外】白居易 

晚登西宝刹，晴望东精舍。反照转楼台，辉辉似图画。 
冰浮水明灭，雪压松偃亚。石阁僧上来，云汀雁飞下。 
西京闹于市，东洛闲如社。曾忆旧游无，香山明月夜。斋



   卷453_12 【二月一日作，赠韦七庶子】白居易 

园杏红萼坼，庭兰紫芽出。不觉春已深，今朝二月一。 
去冬病疮痏，将养遵医术。今春入道场，清净依僧律。 
尝闻圣贤语，所慎斋与疾。遂使爱酒人，停杯一百日。 
明朝二月二，疾平斋复毕。应须挈一壶，寻花觅韦七。主



   卷453_13 【犬鸢】白居易 

晚来天气好，散步中门前。门前何所有，偶睹犬与鸢。 
鸢饱凌风飞，犬暖向日眠。腹舒稳贴地，翅凝高摩天。 
上无罗弋忧，下无羁锁牵。见彼物遂性，我亦心适然。 
心适复何为，一咏逍遥篇。此仍著于适，尚未能忘言。知



   卷453_14 【梦刘二十八，因诗问之】白居易 

昨夜梦梦得，初觉思踟蹰。忽忘来汝郡，犹疑在吴都。 
吴都三千里，汝郡二百馀。非梦亦不见，近与远何殊。 
尚能齐近远，焉用论荣枯。但问寝与食，近日两何如。 
病后能吟否，春来曾醉无。楼台与风景，汝又何如苏。 
相思一相报，勿复慵为书。斋



   卷453_15 【闲吟】白居易 

贫穷汲汲求衣食，富贵营营役心力。人生不富即贫穷， 
光阴易过闲难得。我今幸在穷富间，虽在朝廷不入山。 
看雪寻花玩风月，洛阳城里七年闲。斋



   卷453_16 【西行】白居易 

衣裘不单薄，车马不羸弱。蔼蔼三月天，闲行亦不恶。 
寿安流水馆，硖石青山郭。官道柳阴阴，行宫花漠漠。 
常闻俗间语，有钱在处乐。我虽非富人，亦不苦寂寞。 
家僮解弦管，骑从携杯杓。时向春风前，歇鞍开一酌。主



   卷453_17 【东归】白居易 

翩翩平肩舆，中有醉老夫。膝上展诗卷，竿头悬酒壶。 
食宿无定程，仆马多缓驱。临水歇半日，望山倾一盂。 
藉草坐嵬峨，攀花行踟蹰。风将景共暖，体与心同舒。 
始悟有营者，居家如在途。方知无系者，在道如安居。 
前夕宿三堂，今旦游申湖。残春三百里，送我归东都。古



   卷453_18 【途中作】白居易 

早起上肩舁，一杯平旦醉。晚憩下肩舁，一觉残春睡。 
身不经营物，心不思量事。但恐绮与里，只如吾气味。知



   卷453_19 【小台】白居易 

新树低如帐，小台平似掌。六尺白藤床，一茎青竹杖。 
风飘竹皮落，苔印鹤迹上。幽境与谁同，闲人自来往。主



   卷453_20 【睡后茶兴忆杨同州】白居易 

昨晚饮太多，嵬峨连宵醉。今朝餐又饱，烂漫移时睡。 
睡足摩挲眼，眼前无一事。信脚绕池行，偶然得幽致。 
婆娑绿阴树，斑驳青苔地。此处置绳床，傍边洗茶器。 
白瓷瓯甚洁，红炉炭方炽。沫下麹尘香，花浮鱼眼沸。 
盛来有佳色，咽罢馀芳气。不见杨慕巢，谁人知此味。古



   卷453_21 【题文集柜】白居易 

破柏作书柜，柜牢柏复坚。收贮谁家集，题云白乐天。 
我生业文字，自幼及老年。前后七十卷，小大三千篇。 
诚知终散失，未忍遽弃捐。自开自锁闭，置在书帷前。 
身是邓伯道，世无王仲宣。只应分付女，留与外孙传。斋



   卷453_22 【旱热二首】白居易 

彤云散不雨，赫日吁可畏。端坐犹挥汗，出门岂容易。 
忽思公府内，青衫折腰吏。复想驿路中，红尘走马使。 
征夫更辛苦，逐客弥憔悴。日入尚趋程，宵分不遑寐。 
安知北窗叟，偃卧风飒至。簟拂碧龙鳞，扇摇白鹤翅。 
岂唯身所得，兼示心无事。谁言苦热天，元有清凉地。知

勃勃旱尘气，炎炎赤日光。飞禽飐将坠，行人渴欲狂。 
壮者不耐饥，饥火烧其肠。肥者不禁热，喘急汗如浆。 
此时方自悟，老瘦亦何妨。肉轻足健逸，发少头清凉。 
薄食不饥渴，端居省衣裳。数匙粱饭冷，一领绡衫香。 
持此聊过日，焉知畏景长。古



   卷453_23 【偶作二首】白居易 

战马春放归，农牛冬歇息。何独徇名人，终身役心力。 
来者殊未已，去者不知还。我今悟已晚，六十方退闲。 
犹胜不悟者，老死红尘间。古

名无高与卑，未得多健羡。事无小与大，已得多厌贱。 
如此常自苦，反此或自安。此理知甚易，此道行甚难。 
勿信人虚语，君当事上看。知



   卷453_24 【池上作（西溪、南潭，皆池中胜地也）】白居易 

西溪风生竹森森，南潭萍开水沈沈。丛翠万竿湘岸色， 
空碧一泊松江心。浦派萦回误远近，桥岛向背迷窥临。 
澄澜方丈若万顷，倒影咫尺如千寻。泛然独游邈然坐， 
坐念行心思古今。菟裘不闻有泉沼，西河亦恐无云林。 
岂如白翁退老地，树高竹密池塘深。华亭双鹤白矫矫， 
太湖四石青岑岑。眼前尽日更无客，膝上此时唯有琴。 
洛阳冠盖自相索，谁肯来此同抽簪。知



   卷453_25 【何处堪避暑】白居易 

何处堪避暑，林间背日楼。何处好追凉，池上随风舟。 
日高饥始食，食竟饱还游。游罢睡一觉，觉来茶一瓯。 
眼明见青山，耳醒闻碧流。脱袜闲濯足，解巾快搔头。 
如此来几时，已过六七秋。从心至百骸，无一不自由。 
拙退是其分，荣耀非所求。虽被世间笑，终无身外忧。 
此语君莫怪，静思吾亦愁。如何三伏月，杨尹谪虔州。主



   卷453_26 【诏下】白居易 

昨日诏下去罪人，今日诏下得贤臣。进退者谁非我事， 
世间宠辱常纷纷。我心与世两相忘，时事虽闻如不闻。 
但喜今年饱饭吃，洛阳禾稼如秋云。更倾一尊歌一曲， 
不独忘世兼忘身。知



   卷453_27 【七月一日作】白居易 

七月一日天，秋生履道里。闲居见清景，高兴从此始。 
林间暑雨歇，池上凉风起。桥竹碧鲜鲜，岸莎青靡靡。 
苍然古磐石，清浅平流水。何言中门前，便是深山里。 
双僮侍坐卧，一杖扶行止。饥闻麻粥香，渴觉云汤美。 
平生所好物，今日多在此。此外更何思，市朝心已矣。斋



   卷453_28 【开襟】白居易 

开襟何处好，竹下池边地。馀热体犹烦，早凉风有味。 
黄萎槐蕊结，红破莲芳坠。无奈每年秋，先来入衰思。古



   卷453_29 【自宾客迁太子少傅分司】白居易 

头上渐无发，耳间新有毫。形容逐日老，官秩随年高。 
优饶又加俸，闲稳仍分曹。饮食免藜藿，居处非蓬蒿。 
何言家尚贫，银榼提绿醪。勿谓身未贵，金章照紫袍。 
诚合知止足，岂宜更贪饕。默默心自问，于国有何劳。斋



   卷453_30 【自在】白居易 

杲杲冬日光，明暖真可爱。移榻向阳坐，拥裘仍解带。 
小奴捶我足，小婢搔我背。自问我为谁，胡然独安泰。 
安泰良有以，与君论梗概。心了事未了，饥寒迫于外。 
事了心未了，念虑煎于内。我今实多幸，事与心和会。 
内外及中间，了然无一碍。所以日阳中，向君言自在。知



   卷453_31 【咏史（九年十一月作）】白居易 

秦磨利刀斩李斯，齐烧沸鼎烹郦其。可怜黄绮入商洛， 
闲卧白云歌紫芝。彼为菹醢机上尽，此为鸾皇天外飞。 
去者逍遥来者死，乃知祸福非天为。知



   卷453_32 【因梦有悟】白居易 

交友沦殁尽，悠悠劳梦思。平生所厚者，昨夜梦见之。 
梦中几许事，枕上无多时。款曲数杯酒，从容一局棋。 
初见韦尚书，金紫何辉辉。中遇李侍郎，笑言甚怡怡。 
终为崔常侍，意色苦依依。一夕三改变，梦心不惊疑。 
此事人尽怪，此理谁得知。我粗知此理，闻于竺乾师。 
识行妄分别，智隐迷是非。若转识为智，菩提其庶几。主



   卷453_33 【春游】白居易 

上马临出门，出门复逡巡。回头问妻子，应怪春游频。 
诚知春游频，其奈老大身。朱颜去复去，白发新更新。 
请君屈十指，为我数交亲。大限年百岁，几人及七旬。 
我今六十五，走若下坂轮。假使得七十，只有五度春。 
逢春不游乐，但恐是痴人。古



   卷453_34 【题天竺南院赠闲元旻清四上人】白居易 

杂芳涧草合，繁绿岩树新。山深景候晚，四月有馀春。 
竹寺过微雨，石径无纤尘。白衣一居士，方袍四道人。 
地是佛国土，人非俗交亲。城中山下别，相送亦殷勤。古



   卷453_35 【哭师皋】白居易 

南康丹旐引魂回，洛阳篮舁送葬来。北邙原边尹村畔， 
月苦烟愁夜过半。妻孥兄弟号一声，十二人肠一时断。 
往者何人送者谁，乐天哭别师皋时。平生分义向人尽， 
今日哀冤唯我知。我知何益徒垂泪，篮舆回竿马回辔。 
何日重闻扫市歌，谁家收得琵琶伎。萧萧风树白杨影， 
苍苍露草青蒿气。更就坟前哭一声，与君此别终天地。知



   卷453_36 【隐几赠客】白居易 

宦情本淡薄，年貌又老丑。紫绶与金章，于予亦何有。 
有时独隐几，答然无所偶。卧枕一卷书，起尝一杯酒。 
书将引昏睡，酒用扶衰朽。客到忽已酣，脱巾坐搔首。 
疏顽倚老病，容恕惭交友。忽思庄生言，亦拟鞭其后。古



   卷453_37 【夏日作】白居易 

葛衣疏且单，纱帽轻复宽。一衣与一帽，可以过炎天。 
止于便吾体，何必被罗纨。宿雨林笋嫩，晨露园葵鲜。 
烹葵炮嫩笋，可以备朝餐。止于适吾口，何必饫腥膻。 
饭讫盥漱已，扪腹方果然。婆娑庭前步，安稳窗下眠。 
外养物不费，内归心不烦。不费用难尽，不烦神易安。 
庶几无夭阏，得以终天年。知



   卷453_38 【晚凉偶咏】白居易 

日下西墙西，风来北窗北。中有逐凉人，单床独栖息。 
飘萧过云雨，摇曳归飞翼。新叶多好阴，初筠有佳色。 
幽深小池馆，优稳闲官职。不爱勿复论，爱亦不易得。知



   卷453_39 【酬牛相公宫城早秋寓言见示兼呈梦得（时梦得有疾）】白居易 

七月中气后，金与火交争。一闻白雪唱，暑退清风生。 
碧树未摇落，寒蝉始悲鸣。夜凉枕簟滑，秋燥衣巾轻。 
疏受老慵出，刘桢疾未平。何人伴公醉，新月上宫城。知



   卷453_40 【小台晚坐忆梦得】白居易 

汲泉洒小台，台上无纤埃。解带面西坐，轻襟随风开。 
晚凉闲兴动，忆同倾一杯。月明候柴户，藜杖何时来。主



   卷453_41 【种桃歌】白居易 

食桃种其核，一年核生芽。二年长枝叶，三年桃有花。 
忆昨五六岁，灼灼盛芬华。迨兹八九载，有减而无加。 
去春已稀少，今春渐无多。明年后年后，芳意当如何。 
命酒树下饮，停杯拾馀葩。因桃忽自感，悲吒成狂歌。知



   卷453_42 【狂言示诸侄】白居易 

世欺不识字，我忝攻文笔。世欺不得官，我忝居班秩。 
人老多病苦，我今幸无疾。人老多忧累，我今婚嫁毕。 
心安不移转，身泰无牵率。所以十年来，形神闲且逸。 
况当垂老岁，所要无多物。一裘暖过冬，一饭饱终日。 
勿言舍宅小，不过寝一室。何用鞍马多，不能骑两匹。 
如我优幸身，人中十有七。如我知足心，人中百无一。 
傍观愚亦见，当己贤多失。不敢论他人，狂言示诸侄。知



   卷453_43 【偶以拙诗数首寄呈裴少尹侍郎蒙以盛制四篇…美而谢之】白居易 

投君之文甚荒芜，数篇价直一束刍。报我之章何璀璨， 
累累四贯骊龙珠。毛诗三百篇后得，文选六十卷中无。 
一麋丽龟绝报赛，五鹿连柱难支梧。高兴独因秋日尽， 
清吟多与好风俱。银钩金错两殊重，宜上屏风张座隅。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十四 
 
   
　 
　

　
 　



   卷454_1 【六年冬暮赠崔常侍晦叔（时为河南尹）】白居易 

鬓毛霜一色，光景水争流。易过唯冬日，难销是老愁。 
香开绿蚁酒，暖拥褐绫裘。已共崔君约，尊前倒即休。古



   卷454_2 【戏招诸客】白居易 

黄醅绿醑迎冬熟，绛帐红炉逐夜开。
谁道洛中多逸客，不将书唤不曾来。



   卷454_3 【十二月二十三日作，兼呈晦叔】白居易 

案头历日虽未尽，向后唯残六七行。床下酒瓶虽不满， 
犹应醉得两三场。病身不许依年老，拙宦虚教逐日忙。 
闻健偷闲且勤饮，一杯之外莫思量。主



   卷454_4 【七年元日对酒五首】白居易 

庆吊经过懒，逢迎跪拜迟。不因时节日，岂觉此身羸。古

众老忧添岁，余衰喜入春。年开第七秩，屈指几多人。斋

三杯蓝尾酒，一碟胶牙饧。除却崔常侍，无人共我争。主

今朝吴与洛，相忆一欣然。梦得君知否，俱过本命年。知

同岁崔何在，同年杜又无。应无藏避处，只有且欢娱。古



   卷454_5 【七年春题府厅】白居易 

潦倒守三川，因循涉四年。推诚废钩距，示耻用蒲鞭。 
以此称公事，将何销俸钱。虽非好官职，岁久亦妨贤。知



   卷454_6 【早春醉吟，寄太原令狐相公、苏州刘郎中】白居易 

雪夜闲游多秉烛，花时暂出亦提壶。别来少遇新诗敌， 
老去难逢旧饮徒。大振威名降北虏，勤行惠化活东吴。 
不知歌酒腾腾兴，得似河南醉尹无。知



   卷454_7 【洛下送牛相公出镇淮南】白居易 

北阙至东京，风光十六程。坐移丞相阁，春入广陵城。 
红旆拥双节，白须无一茎。万人开路看，百吏立班迎。 
阃外君弥重，尊前我亦荣。何须身自得，将相是门生。知



   卷454_8 【筝】白居易 

云髻飘萧绿，花颜旖旎红。双眸剪秋水，十指剥春葱。 
楚艳为门阀，秦声是女工。甲明银玓瓅，柱触玉玲珑。 
猿苦啼嫌月，莺娇语bZ风。移愁来手底，送恨入弦中。 
赵瑟清相似，胡琴闹不同。慢弹回断雁，急奏转飞蓬。 
霜珮锵还委，冰泉咽复通。珠联千拍碎，刀截一声终。 
倚丽精神定，矜能意态融。歇时情不断，休去思无穷。 
灯下青春夜，尊前白首翁。且听应得在，老耳未多聋。知



   卷454_9 【洛中春游呈诸亲友】白居易 

莫叹年将暮，须怜岁又新。府中三遇腊，洛下五逢春。 
春树花珠颗，春塘水麹尘。春娃无气力，春马有精神。 
并辔鞭徐动，连盘酒慢巡。经过旧邻里，追逐好交亲。 
笑语销闲日，酣歌送老身。一生欢乐事，亦不少于人。古



   卷454_10 【酬舒三员外见赠长句】白居易 

自请假来多少日，五旬光景似须臾。已判到老为狂客， 
不分当春作病夫。杨柳花飘新白雪，樱桃子缀小红珠。 
头风不敢多多饮，能酌三分相劝无。古



   卷454_11 【将归一绝】白居易 

欲去公门返野扉，预思泉竹已依依。
更怜家酝迎春熟，一瓮醍醐待我归。



   卷454_12 【罢府归旧居（自此后重授宾客归履道宅作）】白居易 

陋巷乘篮入，朱门挂印回。腰间抛组绶，缨上拂尘埃。 
屈曲闲池沼，无非手自开。青苍好竹树，亦是眼看栽。 
石片抬琴匣，松枝阁酒杯。此生终老处，昨日却归来。主



   卷454_13 【睡觉偶吟】白居易 

官初罢后归来夜，天欲明前睡觉时。
起坐思量更无事，身心安乐复谁知。



   卷454_14 【问支琴石】白居易 

疑因星陨空中落，叹被泥埋涧底沈。天上定应胜地上， 
支机未必及支琴。提携拂拭知恩否，虽不能言合有心。知



   卷454_15 【自喜】白居易 

身慵难勉强，性拙易迟回。布被辰时起，柴门午后开。 
忙驱能者去，闲逐钝人来。自喜谁能会，无才胜有才。主



   卷454_16 【裴常侍以题蔷薇架十八韵见示因广为三十韵以和之】白居易 

托质依高架，攒花对小堂。晚开春去后，独秀院中央。 
霁景朱明早，芳时白昼长。秾因天与色，丽共日争光。 
剪碧排千萼，研朱染万房。烟条涂石绿，粉蕊扑雌黄。 
根动彤云涌，枝摇赤羽翔。九微灯炫转，七宝帐荧煌。 
淑气熏行径，清阴接步廊。照梁迷藻棁，耀壁变雕墙。 
烂若丛然火，殷于叶得霜。胭脂含脸笑，苏合裛衣香。 
浃洽濡晨露，玲珑漏夕阳。合罗排勘缬，醉晕浅深妆。 
乍见疑回面，遥看误断肠。风朝舞飞燕，雨夜泣萧娘。 
桃李惭无语，芝兰让不芳。山榴何细碎，石竹苦寻常。 
蕙惨偎栏避，莲羞映浦藏。怯教蕉叶战，妒得柳花狂。 
岂可轻嘲咏，应须痛比方。画屏风自展，绣伞盖谁张。 
翠锦挑成字，丹砂印著行。猩猩凝血点，瑟瑟蹙金匡。 
散乱萎红片，尖纤嫩紫芒。触僧飘毳褐，留妓冒罗裳。 
寡和阳春曲，多情骑省郎。缘夸美颜色，引出好文章。 
东顾辞仁里，西归入帝乡。假如君爱杀，留著莫移将。主



   卷454_17 【感旧诗卷】白居易 

夜深吟罢一长吁，老泪灯前湿白须。
二十年前旧诗卷，十人酬和九人无。



   卷454_18 【酬李二十侍郎】白居易 

笋老兰长花渐稀，衰翁相对惜芳菲。残莺著雨慵休啭， 
落絮无风凝不飞。行掇木芽供野食，坐牵萝蔓挂朝衣。 
十年分手今同醉，醉未如泥莫道归。古



   卷454_19 【和梦得】白居易 

纶阁沈沈天宠命，苏台籍籍有能声。岂唯不得清文力， 
但恐空传冗吏名。郎署回翔何水部，江湖留滞谢宣城。 
所嗟非独君如此，自古才难共命争。古



   卷454_20 【赠草堂宗密上人】白居易 

吾师道与佛相应，念念无为法法能。口藏宣传十二部， 
心台照耀百千灯。尽离文字非中道，长住虚空是小乘。 
少有人知菩萨行，世间只是重高僧。古



   卷454_21 【喜照密闲实四上人见过】白居易 

紫袍朝士白髯翁，与俗乖疏与道通。官秩三回分洛下， 
交游一半在僧中。臭帑世界终须出，香火因缘久愿同。 
斋后将何充供养，西轩泉石北窗风。古



   卷454_22 【赠皇甫六张十五李二十三宾客】白居易 

昨日三川新罢守，今年四皓尽分司。幸陪散秩闲居日， 
好是登山临水时。家未苦贫常酝酒，身虽衰病尚吟诗。 
龙门泉石香山月，早晚同游报一期。古



   卷454_23 【微之敦诗晦叔相次长逝，岿然自伤，因成二绝】白居易 

并失鹓鸾侣，空留麋鹿身。只应嵩洛下，长作独游人。主

长夜君先去，残年我几何。秋风满衫泪，泉下故人多。知



   卷454_24 【池上闲咏】白居易 

青莎台上起书楼，绿藻潭中系钓舟。日晚爱行深竹里， 
月明多上小桥头。暂尝新酒还成醉，亦出中门便当游。 
一部清商聊送老，白须萧飒管弦秋。知



   卷454_25 【凉风叹】白居易 

昨夜凉风又飒然，萤飘叶坠卧床前。
逢秋莫叹须知分，已过潘安三十年。



   卷454_26 【和高仆射罢节度让尚书授少保分司喜遂游山水之作】白居易 

暂辞八座罢双旌，便作登山临水行。能以忠贞酬重任， 
不将富贵碍高情。朱门出去簪缨从，绛帐归来歌吹迎。 
鞍辔闹装光满马，何人信道是书生。斋



   卷454_27 【送考功崔郎中赴阙】白居易 

称意新官又少年，秋凉身健好朝天。
青云上了无多路，却要徐驱稳著鞭。



   卷454_28 【重修香山寺毕，题二十二韵以纪之】白居易 

阙塞龙门口，祇园鹫岭头。曾随减劫坏，今遇胜缘修。 
再莹新金刹，重装旧石楼。病僧皆引起，忙客亦淹留。 
四望穷沙界，孤标出赡州。地图铺洛邑，天柱倚崧丘。 
两面苍苍岸，中心瑟瑟流。波翻八滩雪，堰护一潭油。 
台殿朝弥丽，房廊夜更幽。千花高下塔，一叶往来舟。 
岫合云初吐，林开雾半收。静闻樵子语，远听棹郎讴。 
官散殊无事，身闲甚自由。吟来携笔砚，宿去抱衾裯。 
霁月当窗白，凉风满簟秋。烟香封药灶，泉冷洗茶瓯。 
南祖心应学，西方社可投。先宜知止足，次要悟浮休。 
觉路随方乐，迷涂到老愁。须除爱名障，莫作恋家囚。 
便合穷年住，何言竟日游。可怜终老地，此是我菟裘。知



   卷454_29 【送杨八给事赴常州】白居易 

无嗟别青琐，且喜拥朱轮。五十得三品，百千无一人。 
须勤念黎庶，莫苦忆交亲。此外无过醉，毗陵何限春。主



   卷454_30 【闻歌者唱微之诗】白居易 

新诗绝笔声名歇，旧卷生尘箧笥深。
时向歌中闻一句，未容倾耳已伤心。



   卷454_31 【醉送李二十常侍赴镇浙东】白居易 

靖安客舍花枝下，共脱青衫典浊醪。今日洛桥还醉别， 
金杯翻污麒麟袍。喧阗夙驾君脂辖，酩酊离筵我藉糟。 
好去商山紫芝伴，珊瑚鞭动马头高。古



   卷454_32 【醉别程秀才】白居易 

五度龙门点额回，却缘多艺复多才。贫泥客路黏难出， 
愁锁乡心掣不开。何必更游京国去，不如且入醉乡来。 
吴弦楚调潇湘弄，为我殷勤送一杯。古



   卷454_33 【自咏】白居易 

白衣居士紫芝仙，半醉行歌半坐禅。今日维摩兼饮酒， 
当时绮季不请钱。等闲池上留宾客，随事灯前有管弦。 
但问此身销得否，分司气味不论年。古



   卷454_34 【把酒思闲事二首】白居易 

把酒思闲事，春愁谁最深。乞钱羁客面，落第举人心。 
月下低眉立，灯前抱膝吟。凭君劝一醉，胜与万黄金。知

把酒思闲事，春娇何处多。试鞍新白马，弄镜小青娥。 
掌上初教舞，花前欲按歌。凭君劝一醉，劝了问如何。斋



   卷454_35 【衰荷】白居易 

白露凋花花不残，凉风吹叶叶初乾。
无人解爱萧条境，更绕衰丛一匝看。



   卷454_36 【池上送考功崔郎中，兼别房窦二妓】白居易 

文昌列宿征还日，洛浦行云放散时。
鹓鹭上天花逐水，无因再会白家池。



   卷454_37 【自问】白居易 

依仁台废悲风晚，履信池荒宿草春。
自问老身骑马出，洛阳城里觅何人。



   卷454_38 【送陈许高仆射赴镇】白居易 

敦诗说礼中军帅，重士轻财大丈夫。常与师徒同苦乐， 
不教亲故隔荣枯。花钿坐绕黄金印，丝管行随白玉壶。 
商皓老狂唯爱醉，时时能寄酒钱无。知



   卷454_39 【青毡帐二十韵】白居易 

合聚千羊毳，施张百子弮。骨盘边柳健，色染塞蓝鲜。 
北制因戎创，南移逐虏迁。汰风吹不动，御雨湿弥坚。 
有顶中央耸，无隅四向圆。傍通门豁尔，内密气温然。 
远别关山外，初安庭户前。影孤明月夜，价重苦寒年。 
软暖围毡毯，枪摐束管弦。最宜霜后地，偏称雪中天。 
侧置低歌座，平铺小舞筵。闲多揭帘入，醉便拥袍眠。 
铁檠移灯背，银囊带火悬。深藏晓兰焰，暗贮宿香烟。 
兽炭休亲近，狐裘可弃捐。砚温融冻墨，瓶暖变春泉。 
蕙帐徒招隐，茅庵浪坐禅。贫僧应叹羡，寒士定留连。 
客宾于中接，儿孙向后传。王家夸旧物，未及此青毡。主



   卷454_40 【答梦得秋日书怀见寄】白居易 

幸免非常病，甘当本分衰。眼昏灯最觉，腰瘦带先知。 
树叶霜红日，髭须雪白时。悲愁缘欲老，老过却无悲。斋



   卷454_41 【同诸客题于家公主旧宅】白居易 

平阳旧宅少人游，应是游人到即愁。布谷鸟啼桃李院， 
络丝虫怨凤凰楼。台倾滑石犹残砌，帘断珍珠不满钩。 
闻道至今萧史在，髭须雪白向明州。斋



   卷454_42 【答梦得八月十五日夜玩月见寄】白居易 

南国碧云客，东京白首翁。松江初有月，伊水正无风。 
远思两乡断，清光千里同。不知娃馆上，何似石楼中。古



   卷454_43 【初冬早起寄梦得】白居易 

起戴乌纱帽，行披白布裘。炉温先暖酒，手冷未梳头。 
早起烟霜白，初寒鸟雀愁。诗成遣谁和，还是寄苏州。知



   卷454_44 【秋夜听高调凉州】白居易 

楼上金风声渐紧，月中银字韵初调。
促张弦柱吹高管，一曲凉州入泬寥。



   卷454_45 【香山寺二绝】白居易 

空山寂静老夫闲，伴鸟随云往复还。
家酝满瓶书满架，半移生计入香山。

爱风岩上攀松盖，恋月潭边坐石棱。
且共云泉结缘境，他生当作此山僧。



   卷454_46 【送舒著作重授省郎赴阙】白居易 

三岁相依在洛都，游花宴月饱欢娱。惜别笙歌多怨咽， 
愿留轩盖少踟蹰。剑磨光彩依前出，鹏举风云逐后驱。 
从此求闲应不得，更能重醉白家无。古



   卷454_47 【同诸客嘲雪中马上妓】白居易 

珊瑚鞭亸马踟蹰，引手低蛾索一盂。腰为逆风成弱柳， 
面因冲冷作凝酥。银篦稳篸乌罗帽，花襜宜乘叱拨驹。 
雪里君看何所似，王昭君妹写真图。古



   卷454_48 【喜刘苏州恩赐金紫，遥想贺宴，以诗庆之】白居易 

海内姑苏太守贤，恩加章绶岂徒然。贺宾喜色欺杯酒， 
醉妓欢声遏管弦。鱼珮葺鳞光照地，鹘衔瑞带势冲天。 
莫嫌鬓上些些白，金紫由来称长年。古



   卷454_49 【蓝田刘明府携酌相过与皇甫郎中卯时同饮醉后赠之】白居易 

腊月九日暖寒客，卯时十分空腹杯。玄晏舞狂乌帽落， 
蓝田醉倒玉山颓。貌偷花色老暂去，歌蹋柳枝春暗来。 
不为刘家贤圣物，愁翁笑口大难开。古



   卷454_50 【刘苏州以华亭一鹤远寄，以诗谢之】白居易 

老鹤风姿异，衰翁诗思深。素毛如我鬓，丹顶似君心。 
松际雪相映，鸡群尘不侵。殷勤远来意，一只重千金。知



   卷454_51 【早春忆苏州寄梦得】白居易 

吴苑四时风景好，就中偏好是春天。霞光曙后殷于火， 
水色晴来嫩似烟。士女笙歌宜月下，使君金紫称花前。 
诚知欢乐堪留恋，其奈离乡已四年。知



   卷454_52 【尝新酒忆晦叔二首】白居易 

尊里看无色，杯中动有光。自君抛我去，此物共谁尝。斋

世上强欺弱，人间醉胜醒。自君抛我去，此语更谁听。主



   卷454_53 【负春】白居易 

病来道士教调气，老去山僧劝坐禅。
孤负春风杨柳曲，去年断酒到今年。



   卷454_54 【池上闲吟二首】白居易 

高卧闲行自在身，池边六见柳条新。幸逢尧舜无为日， 
得作羲皇向上人。四皓再除犹且健，三州罢守未全贫。 
莫愁客到无供给，家酝香浓野菜春。古

非庄非宅非兰若，竹树池亭十亩馀。非道非僧非俗吏， 
褐裘乌帽闭门居。梦游信意宁殊蝶，心乐身闲便是鱼。 
虽未定知生与死，其间胜负两何如。知



   卷454_55 【早春招张宾客】白居易 

久雨初晴天气新，风烟草树尽欣欣。虽当冷落衰残日， 
还有阳和暖活身。池色溶溶蓝染水，花光焰焰火烧春。 
商山老伴相收拾，不用随他年少人。知



   卷454_56 【营闲事】白居易 

自笑营闲事，从朝到日斜。浇畦引泉脉，扫径避兰芽。 
暖变墙衣色，晴催木笔花。桃根知酒渴，晚送一瓯茶。主



   卷454_57 【感春】白居易 

老思不禁春，风光照眼新。花房红鸟觜，池浪碧鱼鳞。 
倚棹谁为伴，持杯自问身。心情多少在，六十二三人。斋



   卷454_58 【春池上戏赠李郎中】白居易 

满池春水何人爱，唯我回看指似君。
直似挼蓝新汁色，与君南宅染罗裙。



   卷454_59 【玩半开花赠皇甫郎中（八年寒食日池东小楼上作）】白居易 

勿讶春来晚，无嫌花发迟。人怜全盛日，我爱半开时。 
紫蜡黏为蒂，红苏点作蕤。成都新夹缬，梁汉碎胭脂。 
树杪真珠颗，墙头小女儿。浅深妆驳落，高下火参差。 
蝶戏争香朵，莺啼选稳枝。好教郎作伴，合共酒相随。 
醉玩无胜此，狂嘲更让谁。犹残少年兴，不似老人诗。 
西日凭轻照，东风莫杀吹。明朝应烂漫，后夜更离披。 
林下遥相忆，尊前暗有期。衔杯嚼蕊思，唯我与君知。知



   卷454_60 【池边】白居易 

柳老香丝宛，荷新钿扇圆。残春深树里，斜日小楼前。 
醉遣收杯杓，闲听理管弦。池边更无事，看补采莲船。主



   卷454_61 【家酿新熟每尝辄醉妻侄等劝令少饮因成长句以谕之】白居易 

君应怪我朝朝饮，不说向君君不知。身上幸无疼痛处， 
瓮头正是撇尝时。刘妻劝谏夫休醉，王侄分疏叔不痴。 
六十三翁头雪白，假如醒黠欲何为。主



   卷454_62 【送常秀才下第东归】白居易 

东归多旅恨，西上少知音。寒食看花眼，春风落日心。 
百忧当二月，一醉直千金。到处公卿席，无辞酒醆深。斋



   卷454_63 【且游】白居易 

手里一杯满，心中百事休。春应唯仰醉，老更不禁愁。 
弄水回船尾，寻花信马头。眼看筋力减，游得且须游。古



   卷454_64 【题王家庄临水柳亭】白居易 

弱柳缘堤种，虚亭压水开。条疑逐风去，波欲上阶来。 
翠羽偷鱼入，红腰学舞回。春愁正无绪，争不尽残杯。知



   卷454_65 【题令狐家木兰花】白居易 

腻如玉指涂朱粉，光似金刀剪紫霞。
从此时时春梦里，应添一树女郎花。



   卷454_66 【拜表回闲游】白居易 

玉珮金章紫花绶，纻衫藤带白纶巾。晨兴拜表称朝士， 
晚出游山作野人。达磨传心令息念，玄元留意遣同尘。 
八关净戒斋销日，一曲狂歌醉送春。酒肆法堂方丈室， 
其间岂是两般身。主



   卷454_67 【西街渠中，种莲垒石，颇有幽致，偶题小楼】白居易 

朱槛低墙上，清流小阁前。雇人栽菡萏，买石造潺湲。 
影落江心月，声移谷口泉。闲看卷帘坐，醉听掩窗眠。 
路笑淘官水，家愁费料钱。是非君莫问，一对一翛然。主



   卷454_68 【晚春闲居杨工部寄诗、杨常州寄茶同到因以长句答之】白居易 

宿酲寂寞眠初起，春意阑珊日又斜。劝我加餐因早笋， 
恨人休醉是残花。闲吟工部新来句，渴饮毗陵远到茶。 
兄弟东西官职冷，门前车马向谁家。主



   卷454_69 【玉泉寺南三里涧下多深红踯躅繁艳殊常感惜题诗以示游者】白居易 

玉泉南涧花奇怪，不似花丛似火堆。今日多情唯我到， 
每年无故为谁开。宁辞辛苦行三里，更与留连饮两杯。 
犹有一般辜负事，不将歌舞管弦来。主



   卷454_70 【早服云母散】白居易 

晓服云英漱井华，寥然身若在烟霞。药销日晏三匙饭， 
酒渴春深一碗茶。每夜坐禅观水月，有时行醉玩风花。 
净名事理人难解，身不出家心出家。主



   卷454_71 【三月晦日晚闻鸟声】白居易 

晚来林鸟语殷勤，似惜风光说向人。遣脱破袍劳报暖， 
催沽美酒敢辞贫。声声劝醉应须醉，一岁唯残半日春。斋



   卷454_72 【早夏游平原回】白居易 

夏早日初长，南风草木香。肩舆颇平稳，涧路甚清凉。 
紫蕨行看采，青梅旋摘尝。疗饥兼解渴，一醆冷云浆。古



   卷454_73 【宿天竺寺回】白居易 

野寺经三宿，都城复一还。家仍念婚嫁，身尚系官班。 
萧洒秋临水，沉吟晚下山。长闲犹未得，逐日且偷闲。知



   卷454_74 【侍中晋公欲到东洛先蒙书问期宿龙门思往感今辄献长句】白居易 

昔蒙兴化池头送，今许龙门潭上期。聚散但惭长见念， 
荣枯安敢道相思。功成名遂来虽久，云卧山游去未迟。 
闻说风情筋力在，只如初破蔡州时。知



   卷454_75 【奉和晋公侍中蒙除留守行及洛师感悦发中斐然成咏之作】白居易 

鸾凤翱翔在寥廓，貂蝉萧洒出埃尘。致成尧舜升平代， 
收得夔龙强健身。抛掷功名还史册，分张欢乐与交亲。 
商山老皓虽休去，终是留侯门下人。知



   卷454_76 【送刘五司马赴任硖州兼寄崔使君】白居易 

位下才高多怨天，刘兄道胜独恬然。贫于扬子两三倍， 
老过荣公六七年。笔砚莫抛留压案，箪瓢从陋也销钱。 
郡丞自合当优礼，何况夷陵太守贤。知



   卷454_77 【菩提寺上方晚眺】白居易 

楼阁高低树浅深，山光水色暝沉沉。嵩烟半卷青绡幕， 
伊浪平铺绿绮衾。飞鸟灭时宜极目，远风来处好开襟。 
谁知不离簪缨内，长得逍遥自在心。知



   卷454_78 【杨柳枝词八首】白居易 

六么水调家家唱，白雪梅花处处吹。
古歌旧曲君休听，听取新翻杨柳枝。

陶令门前四五树，亚夫营里百千条。
何似东都正二月，黄金枝映洛阳桥。

依依褭褭复青青，句引春风无限情。
白雪花繁空扑地，绿丝条弱不胜莺。

红板江桥青酒旗，馆娃宫暖日斜时。
可怜雨歇东风定，万树千条各自垂。

苏州杨柳任君夸，更有钱唐胜馆娃。
若解多情寻小小，绿杨深处是苏家。

苏家小女旧知名，杨柳风前别有情。
剥条盘作银环样，卷叶吹为玉笛声。

叶含浓露如啼眼，枝袅轻风似舞腰。
小树不禁攀折苦，乞君留取两三条。

人言柳叶似愁眉，更有愁肠似柳丝。
柳丝挽断肠牵断，彼此应无续得期。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十五 
 
   
　 
　

　
 　



   卷455_1 【读老子】白居易 

言者不如知者默，此语吾闻于老君。
若道老君是知者，缘何自著五千文。



   卷455_2 【读庄子】白居易 

庄生齐物同归一，我道同中有不同。
遂性逍遥虽一致，鸾凰终校胜蛇虫。



   卷455_3 【读禅经】白居易 

须知诸相皆非相，若住无馀却有馀。言下忘言一时了， 
梦中说梦两重虚。空花岂得兼求果，阳焰如何更觅鱼。 
摄动是禅禅是动，不禅不动即如如。斋



   卷455_4 【感兴二首】白居易 

吉凶祸福有来由，但要深知不要忧。只见火光烧润屋， 
不闻风浪覆虚舟。名为公器无多取，利是身灾合少求。 
虽异匏瓜难不食，大都食足早宜休。斋

鱼能深入宁忧钓，鸟解高飞岂触罗。热处先争炙手去， 
悔时其奈噬脐何。尊前诱得猩猩血，幕上偷安燕燕窠。 
我有一言君记取，世间自取苦人多。古



   卷455_5 【问鹤】白居易 

乌鸢争食雀争窠，独立池边风雪多。
尽日蹋冰翘一足，不鸣不动意如何。



   卷455_6 【代鹤答】白居易 

鹰爪攫鸡鸡肋折，鹘拳蹴雁雁头垂。
何如敛翅水边立，飞上云松栖稳枝。



   卷455_7 【闲卧有所思二首】白居易 

向夕搴帘卧枕琴，微凉入户起开襟。偶因明月清风夜， 
忽想迁臣逐客心。何处投荒初恐惧，谁人绕泽正悲吟。 
始知洛下分司坐，一日安闲直万金。古

权门要路是身灾，散地闲居少祸胎。今日怜君岭南去， 
当时笑我洛中来。虫全性命缘无毒，木尽天年为不才。 
大抵吉凶多自致，李斯一去二疏回。知



   卷455_8 【喜闲】白居易 

萧洒伊嵩下，优游黄绮间。未曾一日闷，已得六年闲。 
鱼鸟为徒侣，烟霞是往还。伴僧禅闭目，迎客笑开颜。 
兴发宵游寺，慵时昼掩关。夜来风月好，悔不宿香山。知



   卷455_9 【诗酒琴人例多薄命予酷好三事雅当此科…成狂咏聊写愧怀】白居易 

爱琴爱酒爱诗客，多贱多穷多苦辛。中散步兵终不贵， 
孟郊张籍过于贫。一之已叹关于命，三者何堪并在身。 
只合飘零随草木，谁教凌厉出风尘。荣名厚禄二千石， 
乐饮闲游三十春。何得无厌时咄咄，犹言薄命不如人。古



   卷455_10 【寄明州于驸马使君三绝句】白居易 

有花有酒有笙歌，其奈难逢亲故何。
近海饶风春足雨，白须太守闷时多。

平阳音乐随都尉，留滞三年在浙东。
吴越声邪无法用，莫教偷入管弦中。

何郎小妓歌喉好，严老呼为一串珠。
海味腥咸损声气，听看犹得断肠无。



   卷455_11 【闲卧】白居易 

薄食当斋戒，散班同隐沦。佛容为弟子，天许作闲人。 
唯置床临水，都无物近身。清风散发卧，兼不要纱巾。知



   卷455_12 【春早秋初，因时即事，兼寄浙东李侍郎】白居易 

春早秋初昼夜长，可怜天气好年光。和风细动帘帷暖， 
清露微凝枕簟凉。窗下晓眠初减被，池边晚坐乍移床。 
闲从蕙草侵阶绿，静任槐花满地黄。理曲管弦闻后院， 
熨衣灯火映深房。四时新景何人别，遥忆多情李侍郎。古



   卷455_13 【新秋喜凉】白居易 

过得炎蒸月，尤宜老病身。衣裳朝不润，枕簟夜相亲。 
楼月纤纤早，波风袅袅新。光阴与时节，先感是诗人。知



   卷455_14 【初夏闲吟，兼呈韦宾客】白居易 

孟夏清和月，东都闲散官。体中无病痛，眼下未饥寒。 
世事闻常闷，交游见即欢。杯觞留客切，妓乐取人宽。 
雪鬓随身老，云心著处安。此中殊有味，试说向君看。知



   卷455_15 【哭崔二十四常侍】白居易 

貂冠初别九重门，马鬣新封四尺坟。薤露歌词非白雪， 
旌铭官爵是浮云。伯伦每置随身锸，元亮先为自祭文。 
莫道高风无继者，一千年内有崔君。知



   卷455_16 【奉酬侍中夏中雨后游城南庄见示八韵】白居易 

岛树间林峦，云收雨气残。四山岚色重，五月水声寒。 
老鹤两三只，新篁千万竿。化成天竺寺，移得子陵滩。 
心觉闲弥贵，身缘健更欢。帝将风后待，人作谢公看。 
甪里年虽老，高阳兴未阑。佳辰不见召，争免趁杯盘。古



   卷455_17 【送兖州崔大夫驸马赴镇（唐人绝句作送崔驸马赴衮州）】白居易 

戚里夸为贤驸马，儒家认作好诗人。
鲁侯不得辜风景，沂水年年有暮春。



   卷455_18 【少年问】白居易 

少年怪我问如何，何事朝朝醉复歌。
号作乐天应不错，忧愁时少乐时多。



   卷455_19 【问少年】白居易 

千首诗堆青玉案，十分酒写白金盂。
回头却问诸年少，作个狂夫得了无。



   卷455_20 【代琵琶弟子谢女师曹供奉寄新调弄谱】白居易 

琵琶师在九重城，忽得书来喜且惊。一纸展看非旧谱， 
四弦翻出是新声。蕤宾掩抑娇多怨，散水玲珑峭更清。 
珠颗泪沾金捍拨，红妆弟子不胜情。主



   卷455_21 【代林园戏赠】白居易 

南院今秋游宴少，西坊近日往来频。
假如宰相池亭好，作客何如作主人。



   卷455_22 【戏答林园】白居易 

岂独西坊来往频，偷闲处处作游人。
衡门虽是栖迟地，不可终朝锁老身。



   卷455_23 【重戏赠】白居易 

集贤池馆从他盛，履道林亭勿自轻。
往往归来嫌窄小，年年为主莫无情。



   卷455_24 【重戏答】白居易 

小水低亭自可亲，大池高馆不关身。
林园莫妒裴家好，憎故怜新岂是人。



   卷455_25 【早秋登天宫寺阁赠诸客】白居易 

天宫阁上醉萧辰，丝管闲听酒慢巡。
为向凉风清景道，今朝属我两三人。



   卷455_26 【晓上天津桥闲望偶逢卢郎中、张员外携酒同倾】白居易 

上阳宫里晓钟后，天津桥头残月前。空阔境疑非下界， 
飘飖身似在寥天。星河隐映初生日，楼阁葱茏半出烟。 
此处相逢倾一醆，始知地上有神仙。古



   卷455_27 【八月十五日夜同诸客玩月】白居易 

月好共传唯此夜，境闲皆道是东都。嵩山表里千重雪， 
洛水高低两颗珠。清景难逢宜爱惜，白头相劝强欢娱。 
诚知亦有来年会，保得晴明强健无。古



   卷455_28 【对晚开夜合花赠皇甫郎中】白居易 

移晚校一月，花迟过半年。红开杪秋日，翠合欲昏天。 
白露滴未死，凉风吹更鲜。后时谁肯顾，唯我与君怜。知



   卷455_29 【醉游平泉】白居易 

狂歌箕踞酒尊前，眼不看人面向天。
洛客最闲唯有我，一年四度到平泉。



   卷455_30 【题赠平泉韦征君拾遗】白居易 

箕颍千年后，唯君得古风。位留丹陛上，身入白云中。 
躁静心相背，高低迹不同。笼鸡与梁燕，不信有冥鸿。古



   卷455_31 【酬皇甫郎中对新菊花见忆】白居易 

爱菊高人吟逸韵，悲秋病客感衰怀。黄花助兴方携酒， 
红叶添愁正满阶。居士荤腥今已断，仙郎杯杓为谁排。 
愧君相忆东篱下，拟废重阳一日斋。古



   卷455_32 【夜宴醉后留献裴侍中】白居易 

九烛台前十二姝，主人留醉任欢娱。翩翻舞袖双飞蝶， 
宛转歌声一索珠。坐久欲醒还酩酊，夜深初散又踟蹰。 
南山宾客东山妓，此会人间曾有无。古



   卷455_33 【和韦庶子远坊赴宴未夜先归之作兼呈裴员外】白居易 

促席留欢日未曛，远坊归思已纷纷。无妨按辔行乘月， 
何必逃杯走似云。银烛忍抛杨柳曲，金鞍潜送石榴裙。 
到时常晚归时早，笑乐三分校一分。古



   卷455_34 【集贤池答侍中问】白居易 

主人晚入皇城宿，问客裴回何所须。
池月幸闲无用处，今宵能借客游无。



   卷455_35 【杨柳枝二十韵】白居易 

小妓携桃叶，新声蹋柳枝。妆成剪烛后，醉起拂衫时。 
绣履娇行缓，花筵笑上迟。身轻委回雪，罗薄透凝脂。 
笙引簧频暖，筝催柱数移。乐童翻怨调，才子与妍词。 
便想人如树，先将发比丝。风条摇两带，烟叶贴双眉。 
口动樱桃破，鬟低翡翠垂。枝柔腰袅娜，荑嫩手葳蕤。 
唳鹤晴呼侣，哀猿夜叫儿。玉敲音历历，珠贯字累累。 
袖为收声点，钗因赴节遗。重重遍头别，一一拍心知。 
塞北愁攀折，江南苦别离。黄遮金谷岸，绿映杏园池。 
春惜芳华好，秋怜颜色衰。取来歌里唱，胜向笛中吹。 
曲罢那能别，情多不自持。缠头无别物，一首断肠诗。斋



   卷455_36 【答皇甫十郎中秋深酒熟见忆】白居易 

烟景冷苍茫，秋深夜夜霜。为思池上酌，先觉瓮头香。 
未暇倾巾漉，还应染指尝。醍醐惭气味，琥珀让晶光。 
若许陪歌席，须容散道场。月终斋戒毕，犹及菊花黄。斋



   卷455_37 【老去】白居易 

老去愧妻儿，冬来有劝词。暖寒从饮酒，冲冷少吟诗。 
战胜心还壮，斋勤体校羸。由来世间法，损益合相随。古



   卷455_38 【送宗实上人游江南】白居易 

忽辞洛下缘何事，拟向江南住几时。
每过渡头应问法，无妨菩萨是船师。



   卷455_39 【和同州杨侍郎夸柘枝见寄】白居易 

细吟冯翊使君诗，忆作馀杭太守时。
君有一般输我事，柘枝看校十年迟。



   卷455_40 【冬初酒熟二首】白居易 

霜繁脆庭柳，风利剪池荷。月色晓弥苦，鸟声寒更多。 
秋怀久寥落，冬计又如何。一瓮新醅酒，萍浮春水波。知

酒熟无来客，因成独酌谣。人间老黄绮，地上散松乔。 
忽忽醒还醉，悠悠暮复朝。残年多少在，尽付此中销。斋



   卷455_41 【送姚杭州赴任，因思旧游二首】白居易 

与君细话杭州事，为我留心莫等闲。闾里固宜勤抚恤， 
楼台亦要数跻攀。笙歌缥缈虚空里，风月依稀梦想间。 
且喜诗人重管领，遥飞一醆贺江山。斋

渺渺钱唐路几千，想君到后事依然。静逢竺寺猿偷橘， 
闲看苏家女采莲。故妓数人凭问讯，新诗两首倩留传。 
舍人虽健无多兴，老校当时八九年。古



   卷455_42 【寄李相公】白居易 

渐老只谋欢，虽贫不要官。唯求造化力，试为驻春看。主



   卷455_43 【冬日平泉路晚归】白居易 

山路难行日易斜，烟村霜树欲栖鸦。
夜归不到应闲事，热饮三杯即是家。



   卷455_44 【利仁北街作】白居易 

草色斑斑春雨晴，利仁坊北面西行。
踟蹰立马缘何事，认得张家歌吹声。



   卷455_45 【洛阳堰闲行】白居易 

洛阳堰上新晴日，长夏门前欲暮春。
遇酒即沽逢树歇，七年此地作闲人。



   卷455_46 【过永宁】白居易 

村杏野桃繁似雪，行人不醉为谁开。
赖逢山县卢明府，引我花前劝一杯。



   卷455_47 【往年稠桑曾丧白马题诗厅壁今来尚存又复感怀更题绝句】白居易 

路傍埋骨蒿草合，壁上题诗尘藓生。
马死七年犹怅望，自知无乃太多情。



   卷455_48 【罗敷水】白居易 

野店东头花落处，一条流水号罗敷。
芳魂艳骨知何处，春草茫茫墓亦无。



   卷455_49 【路逢青州王大夫赴镇，立马赠别】白居易 

大旆拥金羁，书生得者稀。何劳问官职，岂不见光辉。 
赫赫人争看，翩翩马欲飞。不期前岁尹，驻节语依依。斋



   卷455_50 【和杨同州寒食乾坑会后闻杨工部欲到知予与工部有宿酲】白居易 

夜饮归常晚，朝眠起更迟。举头中酒后，引手索茶时。 
拂枕青长袖，欹簪白接z5。宿酲无兴味，先是肺神知。古



   卷455_21 【和刘汝州酬侍中见寄长句因书集贤坊胜事戏而问之】白居易 

洛川汝海封畿接，履道集贤来往频。一复时程虽不远， 
百馀步地更相亲。朱门陪宴多投辖，青眼留欢任吐茵。 
闻道郡斋还有酒，花前月下对何人。古



   卷455_22 【池上二绝】白居易 

山僧对棋坐，局上竹阴清。映竹无人见，时闻下子声。主

小娃撑小艇，偷采白莲回。不解藏踪迹，浮萍一道开。知



   卷455_23 【白羽扇】白居易 

素是自然色，圆因裁制功。飒如松起籁，飘似鹤翻空。 
盛夏不销雪，终年无尽风。引秋生手里，藏月入怀中。 
麈尾斑非疋，蒲葵陋不同。何人称相对，清瘦白须翁。知



   卷455_24 【五月斋戒罢宴彻乐闻韦宾客皇甫郎中饮会亦稀…长句呈谢】白居易 

妓房匣镜满红埃，酒库封瓶生绿苔。居士尔时缘护戒， 
车公何事亦停杯。散斋香火今朝散，开素盘筵后日开。 
随意往还君莫怪，坐禅僧去饮徒来。知



   卷455_25 【闲园独赏（因梦得所寄蜂鹤之咏，因成此篇以和之）】白居易 

午后郊园静，晴来景物新。雨添山气色，风借水精神。 
永日若为度，独游何所亲。仙禽狎君子，芳树倚佳人。 
蚁斗王争肉，蜗移舍逐身。蝶双知伉俪，蜂分见君臣。 
蠢蠕形虽小，逍遥性即均。不知鹏与鷃，相去几微尘。古



   卷455_26 【种柳三咏】白居易 

白头种松桂，早晚见成林。不及栽杨柳，明年便有阴。 
春风为催促，副取老人心。知

从君种杨柳，夹水意如何。准拟三年后，青丝拂绿波。 
仍教小楼上，对唱柳枝歌。斋

更想五年后，千千条麹尘。路傍深映月，楼上暗藏春。 
愁杀闲游客，闻歌不见人。知



   卷455_27 【偶吟】白居易 

好官病免曾三度，散地归休已七年。老自退闲非世弃， 
贫蒙强健是天怜。韦荆南去留春服，王侍中来乞酒钱。 
便得一年生计足，与君美食复甘眠。知



   卷455_28 【池上即事】白居易 

移床避日依松竹，解带当风挂薜萝。钿砌池心绿蘋合， 
粉开花面白莲多。久阴新霁宜丝管，苦热初凉入绮罗。 
家酝瓶空人客绝，今宵争奈月明何。知



   卷455_29 【南塘暝兴】白居易 

水色昏犹白，霞光暗渐无。风荷摇破扇，波月动连珠。 
蟋蟀啼相应，鸳鸯宿不孤。小僮频报夜，归步尚踟蹰。主



   卷455_30 【小宅】白居易 

小宅里闾接，疏篱鸡犬通。渠分南巷水，窗借北家风。 
庾信园殊小，陶潜屋不丰。何劳问宽窄，宽窄在心中。斋



   卷455_31 【谕亲友】白居易 

适情处处皆安乐，大抵园林胜市朝。烦闹荣华犹易过， 
优闲福禄更难销。自怜老大宜疏散，却被交亲叹寂寥。 
终日相逢不相见，两心相去一何遥。斋



   卷455_32 【龙门送别皇甫泽州赴任、韦山人南游】白居易 

隼旟归洛知何日，鹤驾还嵩莫过春。
惆怅香山云水冷，明朝便是独游人。



   卷455_33 【刘苏州寄酿酒糯米李浙东寄杨柳枝舞衫偶因尝酒…寄谢之】白居易 

柳枝谩蹋试双袖，桑落初香尝一杯。金屑醅浓吴米酿， 
银泥衫稳越娃裁。舞时已觉愁眉展，醉后仍教笑口开。 
惭愧故人怜寂寞，三千里外寄欢来。知



   卷455_34 【诏授同州刺史，病不赴任，因咏所怀】白居易 

同州慵不去，此意复谁知。诚爱俸钱厚，其如身力衰。 
可怜病判案，何似醉吟诗。劳逸悬相远，行藏决不疑。 
徒烦人劝谏，只合自寻思。白发来无限，青山去有期。 
野心惟怕闹，家口莫愁饥。卖却新昌宅，聊充送老资。古



   卷455_35 【寄杨六侍郎（时杨初授户部，予不赴同州）】白居易 

西户最荣君好去，左冯虽稳我慵来。
秋风一箸鲈鱼鲙，张翰摇头唤不回。



   卷455_36 【韦七自太子宾客再除秘书监，以长句贺而饯之】白居易 

离筵莫怆且同欢，共贺新恩拜旧官。屈就商山伴麋鹿， 
好归芸阁狎鹓鸾。落星石上苍苔古，画鹤厅前白露寒。 
老监姓名应在壁，相思试为拂尘看。主



   卷455_37 【酒熟忆皇甫十】白居易 

新酒此时熟，故人何日来。自从金谷别，不见玉山颓。 
疏索柳花碗，寂寥荷叶杯。今冬问毡帐，雪里为谁开。斋



   卷455_38 【九年十一月二十一日感事而作（其日独游香山寺）】白居易 

祸福茫茫不可期，大都早退似先知。当君白首同归日， 
是我青山独往时。顾索素琴应不暇，忆牵黄犬定难追。 
麒麟作脯龙为醢，何似泥中曳尾龟。斋



   卷455_39 【即事重题】白居易 

重裘暖帽宽毡履，小阁低窗深地炉。
身稳心安眠未起，西京朝士得知无。



   卷455_40 【将归渭村先寄舍弟】白居易 

一年年觉此身衰，一日日知前事非。咏月嘲风先要减， 
登山临水亦宜稀。子平嫁娶贫中毕，元亮田园醉里归。 
为报阿连寒食下，与吾酿酒扫柴扉。知



   卷455_41 【看嵩洛有叹】白居易 

今日看嵩洛，回头叹世间。荣华急如水，忧患大于山。 
见苦方知乐，经忙始爱闲。未闻笼里鸟，飞出肯飞还。主



   卷455_42 【咏怀】白居易 

随缘逐处便安闲，不入朝廷不住山。心似虚舟浮水上， 
身同宿鸟寄林间。尚平婚嫁了无累，冯翊符章封却还。 
处分贫家残活计，匹如身后莫相关。主



   卷455_43 【咏老赠梦得】白居易 

与君俱老也，自问老何如。眼涩夜先卧，头慵朝未梳。 
有时扶杖出，尽日闭门居。懒照新磨镜，休看小字书。 
情于故人重，迹共少年疏。唯是闲谈兴，相逢尚有馀。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十六 
 
   
　 
　

　
 　



   卷456_1 【从同州刺史改授太子少傅分司】白居易 

承华东署三分务，履道西池七过春。歌酒优游聊卒岁， 
园林萧洒可终身。留侯爵秩诚虚贵，疏受生涯未苦贫。 
月俸百千官二品，朝廷雇我作闲人。知



   卷456_2 【奉和裴令公新成午桥庄绿野堂即事】白居易 

旧径开桃李，新池凿凤凰。只添丞相阁，不改午桥庄。 
远处尘埃少，闲中日月长。青山为外屏，绿野是前堂。 
引水多随势，栽松不趁行。年华玩风景，春事看农桑。 
花妒谢家妓，兰偷荀令香。游丝飘酒席，瀑布溅琴床。 
巢许终身稳，萧曹到老忙。千年落公便，进退处中央。斋



   卷456_3 【自题小草亭】白居易 

新结一茅茨，规模俭且卑。土阶全垒块，山木半留皮。 
阴合连藤架，丛香近菊篱。壁宜藜杖倚，门称荻帘垂。 
窗里风清夜，檐间月好时。留连尝酒客，句引坐禅师。 
伴宿双栖鹤，扶行一侍儿。绿醅量醆饮，红稻约升炊。 
龌龊豪家笑，酸寒富室欺。陶庐闲自爱，颜巷陋谁知。 
蝼蚁谋深穴，鹪鹩占小枝。各随其分足，焉用有馀为。古



   卷456_4 【自咏】白居易 

细故随缘尽，衰形具体微。斗闲僧尚闹，较瘦鹤犹肥。 
老遣宽裁袜，寒教厚絮衣。马从衔草展，鸡任啄笼飞。 
只要天和在，无令物性违。自馀君莫问，何是复何非。古



   卷456_5 【新亭病后独坐，招李侍郎公垂】白居易 

新亭未有客，竟日独何为。趁暖泥茶灶，防寒夹竹篱。 
头风初定后，眼暗欲明时。浅把三分酒，闲题数句诗。 
应须置两榻，一榻待公垂。古



   卷456_6 【闲卧寄刘同州】白居易 

软褥短屏风，昏昏醉卧翁。鼻香茶熟后，腰暖日阳中。 
伴老琴长在，迎春酒不空。可怜闲气味，唯欠与君同。知



   卷456_7 【残酌晚餐】白居易 

闲倾残酒后，暖拥小炉时。舞看新翻曲，歌听自作词。 
鱼香肥泼火，饭细滑流匙。除却慵馋外，其馀尽不知。主



   卷456_8 【喜见刘同州梦得】白居易 

紫绶白髭须，同年二老夫。论心共牢落，见面且欢娱。 
酒好携来否，诗多记得无。应须为春草，五马少踟蹰。斋



   卷456_9 【裴令公席上赠别梦得】白居易 

年老官高多别离，转难相见转相思。
雪销酒尽梁王起，便是邹枚分散时。



   卷456_10 【寻春题诸家园林】白居易 

闻健朝朝出，乘春处处寻。天供闲日月，人借好园林。 
渐以狂为态，都无闷到心。平生身得所，未省似而今。主



   卷456_11 【又题一绝】白居易 

貌随年老欲何如，兴遇春牵尚有馀。
遥见人家花便入，不论贵贱与亲疏。



   卷456_12 【家园三绝】白居易 

沧浪峡水子陵滩，路远江深欲去难。
何似家池通小院，卧房阶下插鱼竿。

篱下先生时得醉，瓮间吏部暂偷闲。
何如家酝双鱼榼，雪夜花时长在前。

鸳鸯怕捉竟难亲，鹦鹉虽笼不著人。
何似家禽双白鹤，闲行一步亦随身。



   卷456_13 【老来生计】白居易 

老来生计君看取，白日游行夜醉吟。陶令有田唯种黍， 
邓家无子不留金。人间荣耀因缘浅，林下幽闲气味深。 
烦虑渐消虚白长，一年心胜一年心。古



   卷456_14 【早春题少室东岩】白居易 

三十六峰晴，雪销岚翠生。月留三夜宿，春引四山行。 
远草初含色，寒禽未变声。东岩最高石，唯我有题名。知



   卷456_15 【早春即事】白居易 

眼重朝眠足，头轻宿酒醒。阳光满前户，雪水半中庭。 
物变随天气，春生逐地形。北檐梅晚白，东岸柳先青。 
葱垄抽羊角，松巢堕鹤翎。老来诗更拙，吟罢少人听。知



   卷456_16 【叹春风兼赠李二十侍郎二绝】白居易 

树根雪尽催花发，池岸冰消放草生。
唯有须霜依旧白，春风于我独无情。

道场斋戒今初毕，酒伴欢娱久不同。
不把一杯来劝我，无情亦得似春风。



   卷456_17 【春来频与李二宾客郭外同游，因赠长句】白居易 

风光引步酒开颜，送老消春嵩洛间。朝蹋落花相伴出， 
暮随飞鸟一时还。我为病叟诚宜退，君是才臣岂合闲。 
可惜济时心力在，放教临水复登山。主



   卷456_18 【二月二日】白居易 

二月二日新雨晴，草芽菜甲一时生。
轻衫细马春年少，十字津头一字行。



   卷456_19 【奉和令公绿野堂种花】白居易 

绿野堂开占物华，路人指道令公家。
令公桃李满天下，何用堂前更种花。



   卷456_20 【清明日登老君阁望洛城，赠韩道士】白居易 

风光烟火清明日，歌哭悲欢城市间。何事不随东洛水， 
谁家又葬北邙山。中桥车马长无已，下渡舟航亦不闲。 
冢墓累累人扰扰，辽东怅望鹤飞还。主



   卷456_21 【三月三日】白居易 

画堂三月初三日，絮扑窗纱燕拂檐。莲子数杯尝冷酒， 
柘枝一曲试春衫。阶临池面胜看镜，户映花丛当下帘。 
指点楼南玩新月，玉钩素手两纤纤。主



   卷456_22 【雨中听琴者弹别鹤操】白居易 

双鹤分离一何苦，连阴雨夜不堪闻。
莫教迁客孀妻听，嗟叹悲啼eW杀君。



   卷456_23 【酬郑二司录与李六郎中寒食日相过，同宴见赠】白居易 

偶因冷节会嘉宾，况是平生心所亲。迎接须矜疏傅老， 
只供莫笑阮家贫。杯盘狼藉宜侵夜，风景阑珊欲过春。 
相对喜欢还怅望，同年只有此三人。古



   卷456_24 【喜杨六侍御同宿（一喜下有与字）】白居易 

岸帻静言明月夜，匡床闲卧落花朝。二三月里饶春睡， 
七八年来不早朝。浊水清尘难会合，高鹏低鷃各逍遥。 
眼看又上青云去，更卜同衾一两宵。古



   卷456_25 【残春咏怀，赠杨慕巢侍郎】白居易 

位逾三品日，年过六旬时。不道官班下，其如筋力衰。 
犹怜好风景，转重旧亲知。少壮难重得，欢娱且强为。 
兴来池上酌，醉出袖中诗。静话开襟久，闲吟放醆迟。 
落花无限雪，残鬓几多丝。莫说伤心事，春翁易酒悲。斋



   卷456_26 【闲居春尽】白居易 

闲泊池舟静掩扉，老身慵出客来稀。愁应暮雨留教住， 
春被残莺唤遣归。揭瓮偷尝新熟酒，开箱试著旧生衣。 
冬裘夏葛相催促，垂老光阴速似飞。斋



   卷456_27 【春尽日天津桥醉吟偶呈李尹侍郎】白居易 

宿雨洗天津，无泥未有尘。初晴迎早夏，落照送残春。 
兴发诗随口，狂来酒寄身。水边行嵬峨，桥上立逡巡。 
疏傅心情老，吴公政化新。三川徒有主，风景属闲人。斋



   卷456_28 【池上逐凉二首】白居易 

青苔地上消残暑，绿树阴前逐晚凉。轻屐单衫薄纱帽， 
浅池平岸庳藤床。簪缨怪我情何薄，泉石谙君味甚长。 
遍问交亲为老计，多言宜静不宜忙。斋

窗间睡足休高枕，水畔闲来上小船。棹遣秃头奴子拨， 
茶教纤手侍儿煎。门前便是红尘地，林外无非赤日天。 
谁信好风清簟上，更无一事但翛然。古



   卷456_29 【香山避暑二绝】白居易 

六月滩声如猛雨，香山楼北畅师房。
夜深起凭阑干立，满耳潺湲满面凉。

纱巾草履竹疏衣，晚下香山蹋翠微。
一路凉风十八里，卧乘篮舆睡中归。



   卷456_30 【老夫】白居易 

七八年来游洛都，三分游伴二分无。风前月下花园里， 
处处唯残个老夫。世事劳心非富贵，人间实事是欢娱。 
谁能逐我来闲坐，时共酣歌倾一壶。知



   卷456_31 【香山下卜居】白居易 

老须为老计，老计在抽簪。山下初投足，人间久息心。 
乱藤遮石壁，绝涧护云林。若要深藏处，无如此处深。主



   卷456_32 【无长物】白居易 

莫讶家居窄，无嫌活计贫。只缘无长物，始得作闲人。 
青竹单床簟，乌纱独幅巾。其馀皆称是，亦足奉吾身。斋



   卷456_33 【宿香山寺酬广陵牛相公见寄】白居易 

手札八行诗一篇，无由相见但依然。君匡圣主方行道， 
我事空王正坐禅。支许徒思游白月，夔龙未放下青天。 
应须且为苍生住，犹去悬车十四年。斋



   卷456_34 【以诗代书，寄户部杨侍郎，劝买东邻王家宅】白居易 

劝君买取东邻宅，与我衡门相并开。云映嵩峰当户牖， 
月和伊水入池台。林园亦要闻闲置，筋力应须及健回。 
莫学因循白宾客，欲年六十始归来。斋



   卷456_35 【赠谈客】白居易 

上客清谈何亹亹，幽人闲思自寥寥。
请君休说长安事，膝上风清琴正调。



   卷456_36 【初入香山院对月（太和六年秋作）】白居易 

老住香山初到夜，秋逢白月正圆时。
从今便是家山月，试问清光知不知。



   卷456_37 【题龙门堰西涧】白居易 

东岸菊丛西岸柳，柳阴烟合菊花开。一条秋水琉璃色， 
阔狭才容小舫回。除却悠悠白少傅，何人解入此中来。古



   卷456_38 【秋霖中奉裴令公见招早出赴会马上先寄六韵】白居易 

雨暗三秋日，泥深一尺时。老人平旦出，自问欲何之。 
不是寻医药，非干送别离。素书传好语，绛帐赴佳期。 
续借桃花马，催迎杨柳姬。只愁张录事，罚我怪来迟。古



   卷456_39 【尝酒听歌招客】白居易 

一瓮香醪新插刍，双鬟小妓薄能讴。管弦渐好新教得， 
罗绮虽贫免外求。世上贪忙不觉苦，人间除醉即须愁。 
不知此事君知否，君若知时从我游。古



   卷456_40 【八月三日夜作】白居易 

露白月微明，天凉景物清。草头珠颗冷，楼角玉钩生。 
气爽衣裳健，风疏砧杵鸣。夜衾香有思，秋簟冷无情。 
梦短眠频觉，宵长起暂行。烛凝临晓影，虫怨欲寒声。 
槿老花先尽，莲凋子始成。四时无了日，何用叹衰荣。斋



   卷456_41 【病中赠南邻觅酒】白居易 

头痛牙疼三日卧，妻看煎药婢来扶。
今朝似校抬头语，先问南邻有酒无。



   卷456_42 【晓眠后寄杨户部】白居易 

软绫腰褥薄绵被，凉冷秋天稳暖身。
一觉晓眠殊有味，无因寄与早朝人。



   卷456_43 【秋雨夜眠】白居易 

凉冷三秋夜，安闲一老翁。卧迟灯灭后，睡美雨声中。 
灰宿温瓶火，香添暖被笼。晓晴寒未起，霜叶满阶红。古



   卷456_44 【喜梦得自冯翊归洛，兼呈令公】白居易 

上客新从左辅回，高阳兴助洛阳才。已将四海声名去， 
又占三春风景来。甲子等头怜共老，文章敌手莫相猜。 
邹枚未用争诗酒，且饮梁王贺喜杯。古



   卷456_45 【斋戒满夜，戏招梦得】白居易 

纱笼灯下道场前，白日持斋夜坐禅。无复更思身外事， 
未能全尽世间缘。明朝又拟亲杯酒，今夕先闻理管弦。 
方丈若能来问疾，不妨兼有散花天。古



   卷456_46 【和令公问刘宾客归来称意无之作】白居易 

水南秋一半，风景未萧条。皂盖回沙苑，蓝舆上洛桥。 
闲尝黄菊酒，醉唱紫芝谣。称意那劳问，请钱不早朝。知



   卷456_47 【酬梦得穷秋夜坐，即事见寄】白居易 

焰细灯将尽，声遥漏正长。老人秋向火，小女夜缝裳。 
菊悴篱经雨，萍销水得霜。今冬暖寒酒，先拟共君尝。主



   卷456_48 【偶于维扬牛相公处觅得筝筝未到先寄诗来走笔戏答】白居易 

楚匠饶巧思，秦筝多好音。如能惠一面，何啻直双金。 
玉柱调须品，朱弦染要深。会教魔女弄，不动是禅心。斋



   卷456_49 【答梦得秋庭独坐见赠】白居易 

林梢隐映夕阳残，庭际萧疏夜气寒。霜草欲枯虫思急， 
风枝未定鸟栖难。容衰见镜同惆怅，身健逢杯且喜欢。 
应是天教相暖热，一时垂老与闲官。斋



   卷456_50 【长斋月满携酒先与梦得对酌醉中同赴令公之宴戏赠梦得】白居易 

斋宫前日满三旬，酒榼今朝一拂尘。乘兴还同访戴客， 
解酲仍对姓刘人。病心汤沃寒灰活，老面花生朽木春。 
若怕平原怪先醉，知君未惯吐车茵。斋



   卷456_51 【奉酬淮南牛相公思黯见寄二十四韵（每对双关分叙两意）】白居易 

白老忘机客，牛公济世贤。鸥栖心恋水，鹏举翅摩天。 
累就优闲秩，连操造化权。贫司甚萧洒，荣路自喧阗。 
望苑三千日，台阶十五年。是人皆弃忘，何物不陶甄。 
篮舆游嵩岭，油幢镇海壖。竹篙撑钓艇，金甲拥楼船。 
雪夜寻僧舍，春朝列妓筵。长斋俨香火，密宴簇花钿。 
自觉闲胜闹，遥知醉笑禅。是非分未定，会合杳无缘。 
我正思扬府，君应望洛川。西来风袅袅，南去雁连连。 
日落龙门外，潮生瓜步前。秋同一时尽，月共两乡圆。 
旧眷交欢在，新文气调全。惭无白雪曲，难答碧云篇。 
金谷诗谁赏，芜城赋众传。珠应哂鱼目，铅未伏龙泉。 
远讯惊魔物，深情寄酒钱。霜纨一百匹，玉柱十三弦。 
楚醴来尊里，秦声送耳边。何时红烛下，相对一陶然。主



   卷456_52 【吴秘监每有美酒独酌独醉但蒙诗报不以饮招…酬兼呈梦得】白居易 

蓬山仙客下烟霄，对酒唯吟独酌谣。不怕道狂挥玉爵， 
亦曾乘兴解金貂。君称名士夸能饮，我是愚夫肯见招。 
赖有伯伦为醉伴，何愁不解傲松乔。主



   卷456_53 【酬梦得霜夜对月见怀】白居易 

凄清冬夜景，摇落长年情。月带新霜色，砧和远雁声。 
暖怜炉火近，寒觉被衣轻。枕上酬佳句，诗成梦不成。斋



   卷456_54 【初冬月夜得皇甫泽州手札并诗数篇因遣报书偶题长句】白居易 

清泠玉韵两三章，落箔银钩七八行。心逐报书悬雁足， 
梦寻来路绕羊肠。水南地空多明月，山北天寒足早霜。 
最恨泼醅新熟酒，迎冬不得共君尝。斋



   卷456_55 【雪中酒熟，欲携访吴监，先寄此诗】白居易 

新雪对新酒，忆同倾一杯。自然须访戴，不必待延枚。 
陈榻无辞解，袁门莫懒开。笙歌与谈笑，随事自将来。古



   卷456_56 【酬令公雪中见赠，讶不与梦得同相访】白居易 

雪似鹅毛飞散乱，人披鹤氅立裴回。
邹生枚叟非无兴，唯待梁王召即来。



   卷456_57 【题酒瓮呈梦得】白居易 

若无清酒两三瓮，争向白须千万茎。麹糵销愁真得力， 
光阴催老苦无情。凌烟阁上功无分，伏火炉中药未成。 
更拟共君何处去，且来同作醉先生。主



   卷456_58 【迂叟】白居易 

一辞魏阙就商宾，散地闲居八九春。初时被目为迂叟， 
近日蒙呼作隐人。冷暖俗情谙世路，是非闲论任交亲。 
应须绳墨机关外，安置疏愚钝滞身。主



   卷456_59 【洛下闲居，寄山南令狐相公】白居易 

已收身向园林下，犹寄名于禄仕间。不锻嵇康弥懒静， 
无金疏傅更贫闲。支分门内馀生计，谢绝朝中旧往还。 
唯是相君忘未得，时思汉水梦巴山。主



   卷456_60 【惜春赠李尹】白居易 

春色有时尽，公门终日忙。两衙但不阙，一醉亦何妨。 
芳树花团雪，衰翁鬓扑霜。知君倚年少，未苦惜风光。斋



   卷456_61 【对酒劝令公开春游宴】白居易 

时泰岁丰无事日，功成名遂自由身。前头更有忘忧日， 
向上应无快活人。自去年来多事故，从今日去少交亲。 
宜须数数谋欢会，好作开成第二春。斋



   卷456_62 【与梦得偶同到敦诗宅，感而题壁】白居易 

山东才副苍生愿，川上俄惊逝水波。履道凄凉新第宅， 
宣城零落旧笙歌。园荒唯有薪堪采，门冷兼无雀可罗。 
今日相逢偶同到，伤心不是故经过。斋



   卷456_63 【杨六尚书新授东川节度使，代妻戏贺兄嫂二绝】白居易 

刘纲与妇共升仙，弄玉随夫亦上天。
何似沙哥领崔嫂，碧油幢引向东川。

金花银碗饶君用，罨画罗衣尽嫂裁。
觅得黔娄为妹婿，可能空寄蜀茶来。



   卷456_64 【闲游即事】白居易 

郊野游行熟，村园次第过。蓦山寻浥涧，蹋水渡伊河。 
寒食青青草，春风瑟瑟波。逢人共杯酒，随马有笙歌。 
胜事经非少，芳辰过亦多。还须自知分，不老拟如何。古



   卷456_65 【六十六】白居易 

七十欠四岁，此生那足论。每因悲物故，还且喜身存。 
安得头长黑，争教眼不昏。交游成拱木，婢仆见曾孙。 
瘦觉腰金重，衰怜鬓雪繁。将何理老病，应付与空门。古



   卷456_66 【池上早春，即事招梦得】白居易 

老更惊年改，闲先觉日长。晴熏榆荚黑，春染柳梢黄。 
云破山呈色，冰融水放光。低平稳船舫，轻暖好衣裳。 
白角三升榼，红茵六尺床。偶游难得伴，独醉不成狂。 
我有中心乐，君无外事忙。经过莫慵懒，相去两三坊。斋



   卷456_67 【因梦得题公垂所寄蜡烛，因寄公垂】白居易 

照梁初日光相似，出水新莲艳不如。
却寄两条君令取，明年双引入中书。



   卷456_68 【令公南庄花柳正盛，欲偷一赏，先寄二篇】白居易 

最忆楼花千万朵，偏怜堤柳两三株。
拟提社酒携村妓，擅入朱门莫怪无。

可惜亭台闲度日，欲偷风景暂游春。
只愁花里莺饶舌，飞入宫城报主人。



   卷456_69 【春夜宴席上戏赠裴淄川】白居易 

九十不衰真地仙，六旬犹健亦天怜。今年相遇莺花月， 
此夜同欢歌酒筵。四座齐声和丝竹，两家随分斗金钿。 
留君到晓无他意，图向君前作少年。主



   卷456_70 【赠梦得】白居易 

年颜老少与君同，眼未全昏耳未聋。放醉卧为春日伴， 
趁欢行入少年丛。寻花借马烦川守，弄水偷船恼令公。 
闻道洛城人尽怪，呼为刘白二狂翁。主



   卷456_71 【晚春欲携酒寻沈四著作，先以六韵寄之】白居易 

病容衰惨澹，芳景晚蹉跎。无计留春得，争能奈老何。 
篇章慵报答，杯宴喜经过。顾我酒狂久，负君诗债多。 
敢辞携绿蚁，只愿见青娥。最忆阳关唱，真珠一串歌。主



   卷456_72 【三月三日祓禊洛滨】白居易 

三月草萋萋，黄莺歇又啼。柳桥晴有絮，沙路润无泥。 
禊事修初半，游人到欲齐。金钿耀桃李，丝管骇凫鹥。 
转岸回船尾，临流簇马蹄。闹翻扬子渡，蹋破魏王堤。 
妓接谢公宴，诗陪荀令题。舟同李膺泛，醴为穆生携。 
水引春心荡，花牵醉眼迷。尘街从鼓动，烟树任鸦栖。 
舞急红腰软，歌迟翠黛低。夜归何用烛，新月凤楼西。斋



   卷456_73 【同梦得暮春寄贺东西川二杨尚书】白居易 

龙节对持真可爱，雁行相接更堪夸。两川风景同三月， 
千里江山属一家。鲁卫定知连气色，潘杨亦觉有光华。 
应怜洛下分司伴，冷宴闲游老看花。斋



   卷456_74 【喜小楼西新柳抽条】白居易 

一行弱柳前年种，数尺柔条今日新。渐欲拂他骑马客， 
未多遮得上楼人。须教碧玉羞眉黛，莫与红桃作麹尘。 
为报金堤千万树，饶伊未敢苦争春。斋



   卷456_75 【晚春酒醒寻梦得】白居易 

料合同惆怅，花残酒亦残。醉心忘老易，醒眼别春难。 
独出虽慵懒，相逢定喜欢。还携小蛮去，试觅老刘看。古



   卷456_76 【感事】白居易 

服气崔常侍，烧丹郑舍人。常期生羽翼，那忽化灰尘。 
每遇凄凉事，还思潦倒身。唯知趁杯酒，不解炼金银。 
睡适三尸性，慵安五藏神。无忧亦无喜，六十六年春。古



   卷456_77 【和裴令公南庄绝句】白居易 

陶庐僻陋那堪比，谢墅幽微不足攀。
何似嵩峰三十六，长随申甫作家山。



   卷456_78 【宅西有流水墙下构小楼临玩之时颇有幽趣…吟偶题五绝句】白居易 

伊水分来不自由，无人解爱为谁流。
家家抛向墙根底，唯我栽莲越小楼。

水色波文何所似，麹尘罗带一条斜。
莫言罗带春无主，自置楼来属白家。

日滟水光摇素壁，风飘树影拂朱栏。
皆言此处宜弦管，试奏霓裳一曲看。

霓裳奏罢唱梁州，红袖斜翻翠黛愁。
应是遥闻胜近听，行人欲过尽回头。

独醉还须得歌舞，自娱何必要亲宾。
当时一部清商乐，亦不长将乐外人。



   卷456_79 【偶作】白居易 

篮舁出即忘归舍，柴户昏犹未掩关。闻客病时惭体健， 
见人忙处觉心闲。清凉秋寺行香去，和暖春城拜表还。 
木雁一篇须记取，致身才与不才间。古



   卷456_80 【因梦得酬牛相公初到洛中小饮见赠】白居易 

淮南挥手抛红旆，洛下回头向白云。政事堂中老丞相， 
制科场里旧将军。宫城烟月饶全占，关塞风光请半分。 
诗酒放狂犹得在，莫欺白叟与刘君。古



   卷456_81 【幽居早秋闲咏】白居易 

幽僻嚣尘外，清凉水木间。卧风秋拂簟，步月夜开关。 
且得身安泰，从他世险艰。但休争要路，不必入深山。 
轩鹤留何用，泉鱼放不还。谁人知此味，临老十年闲。古



   卷456_82 【和令狐仆射小饮听阮咸】白居易 

掩抑复凄清，非琴不是筝。还弹乐府曲，别占阮家名。 
古调何人识，初闻满座惊。落盘珠历历，摇珮玉琤琤。 
似劝杯中物，如含林下情。时移音律改，岂是昔时声。古



   卷456_83 【烧药不成命酒独醉】白居易 

白发逢秋王，丹砂见火空。不能留姹女，争免作衰翁。 
赖有杯中绿，能为面上红。少年心不远，只在半酣中。知



   卷456_84 【送卢郎中赴河东裴令公幕】白居易 

别时暮雨洛桥岸，到日凉风汾水波。
荀令见君应问我，为言秋草闭门多。



   卷456_85 【送李滁州】白居易 

君于觉路深留意，我亦禅门薄致功。未悟病时须去病， 
已知空后莫依空。白衣卧病嵩山下，皂盖行春楚水东。 
谁道三年千里别，两心同在道场中。斋



   卷456_86 【长斋月满寄思黯】白居易 

一日不见如三月，一月相思如七年。似隔山河千里地， 
仍当风雨九秋天。明朝斋满相寻去，挈榼抱衾同醉眠。古



   卷456_87 【冬夜对酒寄皇甫十】白居易 

霜杀中庭草，冰生后院池。有风空动树，无叶可辞枝。 
十月苦长夜，百年强半时。新开一瓶酒，那得不相思。知



   卷456_88 【岁除夜对酒】白居易 

衰翁岁除夜，对酒思悠然。草白经霜地，云黄欲雪天。 
醉依香枕坐，慵傍暖炉眠。洛下闲来久，明朝是十年。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十七 
 
   
　 
　

　
 　



   卷457_1 【寄献北都留守裴令公】白居易 

天上中台正，人间一品高。休明值尧舜，勋业过萧曹。 
始擅文三捷，终兼武六韬。动人名赫赫，忧国意忉忉。 
荡蔡擒封豕，平齐斩巨鳌。两河收土宇，四海定波涛。 
宠重移宫龠，恩新换阃旄。保厘东宅静，守护北门牢。 
晋国封疆阔，并州士马豪。胡兵惊赤帜，边雁避乌号。 
令下流如水，仁沾泽似膏。路喧歌五袴，军醉感单醪。 
将校森貔武，宾僚俨隽髦。客无烦夜柝，吏不犯秋毫。 
神在台骀助，魂亡猃狁逃。德星销彗孛，霖雨灭腥臊。 
烽戍高临代，关河远控洮。汾云晴漠漠，朔吹冷颾颾。 
豹尾交牙戟，虬须捧佩刀。通天白犀带，照地紫麟袍。 
羌管吹杨柳，燕姬酌蒲萄。银含凿落盏，金屑琵琶槽。 
遥想从军乐，应忘报国劳。紫微留北阙，绿野寄东皋。 
忽忆前时会，多惭下客叨。清宵陪宴话，美景从游遨。 
花月还同赏，琴诗雅自操。朱弦拂宫徵，洪笔振风骚。 
近竹开方丈，依林架桔槔。春池八九曲，画舫两三艘。 
径滑苔黏屐，潭深水没篙。绿丝萦岸柳，红粉映楼桃。 
为穆先陈醴，招刘共藉糟。舞鬟金翡翠，歌颈玉蛴螬。 
盛德终难过，明时岂易遭。公虽慕张范，帝未舍伊皋。 
眷恋心方结，踟蹰首已搔。鸾皇上寥廓，燕雀任蓬蒿。 
欲献文狂简，徒烦思郁陶。可怜四百字，轻重抵鸿毛。古



   卷457_2 【和东川杨慕巢尚书府中独坐感戚在怀见寄十四韵】白居易 

我是知君者，君今意若何。穷通时不定，苦乐事相和。 
东蜀欢殊渥，西江叹逝波。只缘荣贵极，翻使感伤多。 
行断风惊雁，年侵日下坡。片心休惨戚，双鬓已蹉跎。 
紫绶黄金印，青幢白玉珂。老将荣补贴，愁用道销磨。 
外府饶杯酒，中堂有绮罗。应须引满饮，何不放狂歌。 
锦水通巴峡，香山对洛河。将军驰铁马，少傅步铜驼。 
深契怜松竹，高情忆薜萝。悬车年甚远，未敢故相过。古



   卷457_3 【分司洛中多暇数与诸客宴游醉后狂吟偶成十韵…奇章公】白居易 

性与时相远，身将世两忘。寄名朝士籍，寓兴少年场。 
老岂无谈笑，贫犹有酒浆。随时来伴侣，逐日用风光。 
数数游何爽，些些病未妨。天教荣启乐，人恕接舆狂。 
改业为逋客，移家住醉乡。不论招梦得，兼拟诱奇章。 
要路风波险，权门市井忙。世间无可恋，不是不思量。主



   卷457_4 【小岁日喜谈氏外孙女孩满月】白居易 

今旦夫妻喜，他人岂得知。自嗟生女晚，敢讶见孙迟。 
物以稀为贵，情因老更慈。新年逢吉日，满月乞名时。 
桂燎熏花果，兰汤洗玉肌。怀中有可抱，何必是男儿。主



   卷457_5 【闲吟赠皇甫郎中亲家翁（新与皇甫结姻）】白居易 

谁能嗟叹光阴暮，岂复忧愁活计贫。忽忽不知头上事， 
时时犹忆眼中人。早为良友非交势，晚接嘉姻不失亲。 
最喜两家婚嫁毕，一时抽得尚平身。主



   卷457_6 【梦得卧病，携酒相寻，先以此寄】白居易 

病来知少客，谁可以为娱。日晏开门未，秋寒有酒无。 
自宜相慰问，何必待招呼。小疾无妨饮，还须挈一壶。斋



   卷457_7 【酬思黯戏赠同用狂字】白居易 

钟乳三千两，金钗十二行。妒他心似火，欺我鬓如霜。 
慰老资歌笑，销愁仰酒浆。眼看狂不得，狂得且须狂。古



   卷457_8 【又戏答绝句（来句云不是道公狂不得，恨公逢我不教狂）】白居易 

狂夫与我两相忘，故态些些亦不妨。
纵酒放歌聊自乐，接舆争解教人狂。



   卷457_9 【令狐相公与梦得交情素深眷予分亦不浅一闻薨逝…继和】白居易 

缄题重叠语殷勤，存没交亲自此分。前月使来犹理命， 
今朝诗到是遗文。银钩见晚书无报，玉树埋深哭不闻。 
最感一行绝笔字，尚言千万乐天君。主



   卷457_10 【洛下雪中频与刘李二宾客宴集，因寄汴州李尚书】白居易 

水南水北雪纷纷，雪里欢游莫厌频。日日暗来唯老病， 
年年少去是交亲。碧毡帐暖梅花湿，红燎炉香竹叶春。 
今日邹枚俱在洛，梁园置酒召何人。主



   卷457_11 【看梦得题答李侍郎诗诗中有文星之句因戏和之】白居易 

看题锦绣报琼瑰，俱是人天第一才。
好遣文星守躔次，亦须防有客星来。



   卷457_12 【闲适】白居易 

禄俸优饶官不卑，就中闲适是分司。风光暖助游行处， 
雨雪寒供饮宴时。肥马轻裘还且有，粗歌薄酒亦相随。 
微躬所要今皆得，只是蹉跎得校迟。古



   卷457_13 【戏答思黯（思黯有能筝者，以此戏之）】白居易 

何时得见十三弦，待取无云有月天。
愿得金波明似镜，镜中照出月中仙。



   卷457_14 【酬裴令公赠马相戏】白居易 

安石风流无奈何，欲将赤骥换青娥。
不辞便送东山去，临老何人与唱歌。



   卷457_15 【新岁赠梦得】白居易 

暮齿忽将及，同心私自怜。渐衰宜减食，已喜更加年。 
紫绶行联袂，篮舆出比肩。与君同甲子，岁酒合谁先。知



   卷457_16 【早春持斋，答皇甫十见赠】白居易 

正月晴和风气新，纷纷已有醉游人。
帝城花笑长斋客，三十年来负早春。



   卷457_17 【戏赠梦得，兼呈思黯】白居易 

霜鬓莫欺今老矣，一杯莫笑便陶然。陈郎中处为高户， 
裴使君前作少年。顾我独狂多自哂，与君同病最相怜。 
月终斋满谁开素，须拟奇章置一筵。斋



   卷457_18 【早春忆游思黯南庄，因寄长句】白居易 

南庄胜处心常忆，借问轩车早晚游。美景难忘竹廊下， 
好风争奈柳桥头。冰消见水多于地，雪霁看山尽入楼。 
若待春深始同赏，莺残花落却堪愁。斋



   卷457_19 【酬皇甫十早春对雪见赠】白居易 

漠漠复雰雰，东风散玉尘。明催竹窗晓，寒退柳园春。 
绿酝香堪忆，红炉暖可亲。忍心三两日，莫作破斋人。古



   卷457_20 【奉和思黯自题南庄见示兼呈梦得】白居易 

谢家别墅最新奇，山展屏风花夹篱。晓月渐沉桥脚底， 
晨光初照屋梁时。台头有酒莺呼客，水面无尘风洗池。 
除却吟诗两闲客，此中情状更谁知。古



   卷457_21 【送蕲春李十九使君赴郡】白居易 

可怜官职好文词，五十专城未是迟。晓日镜前无白发， 
春风门外有红旗。郡中何处堪携酒，席上谁人解和诗。 
唯共交亲开口笑，知君不及洛阳时。古



   卷457_22 【自题酒库】白居易 

野鹤一辞笼，虚舟长任风。送愁还闹处，移老入闲中。 
身更求何事，天将富此翁。此翁何处当，酒库不曾空。知



   卷457_23 【寒食日寄杨东川】白居易 

不知杨六逢寒食，作底欢娱过此辰。兜率寺高宜望月， 
嘉陵江近好游春。蛮旗似火行随马，蜀妓如花坐绕身。 
不使黔娄夫妇看，夸张富贵向何人。知



   卷457_24 【醉后听唱桂华曲】白居易 

桂华词意苦丁宁，唱到常娥醉便醒。
此是人间肠断曲，莫教不得意人听。



   卷457_25 【酬梦得以予五月长斋延僧徒绝宾友见戏十韵】白居易 

宾客懒逢迎，翛然池馆清。檐闲空燕语，林静未蝉鸣。 
荤血还休食，杯觞亦罢倾。三春多放逸，五月暂修行。 
香印朝烟细，纱灯夕焰明。交游诸长老，师事古先生。 
禅后心弥寂，斋来体更轻。不唯忘肉味，兼拟灭风情。 
蒙以声闻待，难将戏论争。虚空若有佛，灵运恐先成。知



   卷457_26 【奉和裴令公三月上巳日游太原龙泉忆去岁禊洛见示之作】白居易 

去岁暮春上巳，共泛洛水中流。今岁暮春上巳， 
独立香山下头。风光闲寂寂，旌旆远悠悠。 
丞相府归晋国，太行山碍并州。鹏背负天龟曳尾， 
云泥不可得同游。古



   卷457_27 【又和令公新开龙泉晋水二池】白居易 

旧有潢污泊，今为白水塘。笙歌闻四面，楼阁在中央。 
春变烟波色，晴添树木光。龙泉信为美，莫忘午桥庄。知



   卷457_28 【早夏晓兴赠梦得】白居易 

窗明帘薄透朝光，卧整巾簪起下床。背壁灯残经宿焰， 
开箱衣带隔年香。无情亦任他春去，不醉争销得昼长。 
一部清商一壶酒，与君明日暖新堂。知



   卷457_29 【春日题乾元寺上方最高峰亭】白居易 

危亭绝顶四无邻，见尽三千世界春。但觉虚空无障碍， 
不知高下几由旬。回看官路三条线，却望都城一片尘。 
宾客暂游无半日，王侯不到便终身。始知天造空闲境， 
不为忙人富贵人。古



   卷457_30 【奉和思黯相公以李苏州所寄太湖石奇状绝伦…呈梦得】白居易 

错落复崔嵬，苍然玉一堆。峰骈仙掌出，罅坼剑门开。 
峭顶高危矣，盘根下壮哉。精神欺竹树，气色压亭台。 
隐起磷磷状，凝成瑟瑟胚。廉棱露锋刃，清越扣琼瑰。 
岌嶪形将动，巍峨势欲摧。奇应潜鬼怪，灵合蓄云雷。 
黛润沾新雨，斑明点古苔。未曾栖鸟雀，不肯染尘埃。 
尖削琅玕笋，洼剜玛瑙罍。海神移碣石，画障簇天台。 
在世为尤物，如人负逸才。渡江一苇载，入洛五丁推。 
出处虽无意，升沉亦有媒。拔从水府底，置向相庭隈。 
对称吟诗句，看宜把酒杯。终随金砺用，不学玉山颓。 
疏傅心偏爱，园公眼屡回。共嗟无此分，虚管太湖来。知



   卷457_31 【奉和思黯相公雨后林园四韵见示】白居易 

新晴夏景好，复此池边地。烟树绿含滋，水风清有味。 
便成林下隐，都忘门前事。骑吏引归轩，始知身富贵。主



   卷457_32 【晚夏闲居，绝无宾客，欲寻梦得，先寄此诗】白居易 

鱼笋朝餐饱，蕉纱暑服轻。欲为窗下寝，先傍水边行。 
晴引鹤双舞，秋生蝉一声。无人解相访，有酒共谁倾。 
老更谙时事，闲多见物情。只应刘与白，二叟自相迎。主



   卷457_33 【寄李蕲州】白居易 

下车书奏龚黄课，动笔诗传鲍谢风。江郡讴谣夸杜母， 
洛城欢会忆车公。笛愁春尽梅花里，簟冷秋生薤叶中。 
不道蕲州歌酒少，使君难称与谁同。主



   卷457_34 【酬思黯相公晚夏雨后感秋见赠】白居易 

暮去朝来无歇期，炎凉暗向雨中移。夜长只合愁人觉， 
秋冷先应瘦客知。两幅彩笺挥逸翰，一声寒玉振清辞。 
无忧无病身荣贵，何故沉吟亦感时。主



   卷457_35 【久雨闲闷，对酒偶吟】白居易 

凄凄苦雨暗铜驼，袅袅凉风起漕河。自夏及秋晴日少， 
从朝至暮闷时多。鹭临池立窥鱼笱，隼傍林飞拂雀罗。 
赖有杯中神圣物，百忧无奈十分何。主



   卷457_36 【雨后秋凉】白居易 

夜来秋雨后，秋气飒然新。团扇先辞手，生衣不著身。 
更添砧引思，难与簟相亲。此境谁偏觉，贫闲老瘦人。斋



   卷457_37 【酬梦得早秋夜对月见寄】白居易 

吾衰寡情趣，君病懒经过。其奈西楼上，新秋明月何。 
庭芜凄白露，池色澹金波。况是初长夜，东城砧杵多。古



   卷457_38 【题谢公东山障子】白居易 

贤愚共在浮生内，贵贱同趋群动间。多见忙时已衰病， 
少闻健日肯休闲。鹰饥受绁从难退，鹤老乘轩亦不还。 
唯有风流谢安石，拂衣携妓入东山。古



   卷457_39 【谢杨东川寄衣服】白居易 

年年衰老交游少，处处萧条书信稀。
唯有巢兄不相忘，春茶未断寄秋衣。



   卷457_40 【咏怀寄皇甫朗之】白居易 

老大多情足往还，招僧待客夜开关。学调气后衰中健， 
不用心来闹处闲。养病未能辞薄俸，忘名何必入深山。 
与君别有相知分，同置身于木雁间。主



   卷457_41 【东城晚归】白居易 

一条邛杖悬龟榼，双角吴童控马衔。
晚入东城谁识我，短靴低帽白蕉衫。



   卷457_42 【与梦得沽酒闲饮，且约后期】白居易 

少时犹不忧生计，老后谁能惜酒钱。共把十千沽一斗， 
相看七十欠三年。闲征雅令穷经史，醉听清吟胜管弦。 
更待菊黄家酝熟，共君一醉一陶然。古



   卷457_43 【与牛家妓乐雨后合宴】白居易 

玉管清弦声旖旎，翠钗红袖坐参差。两家合奏洞房夜， 
八月连阴秋雨时。歌脸有情凝睇久，舞腰无力转裙迟。 
人间欢乐无过此，上界西方即不知。古



   卷457_44 【和杨六尚书喜两弟汉公转吴兴鲁士赐章服…长句见示】白居易 

华筵贺客日纷纷，剑外欢娱洛下闻。朱绂宠光新照地， 
彤襜喜气远凌云。荣联花萼诗难和，乐助埙篪酒易醺。 
感羡料应知我意，今生此事不如君。古



   卷457_45 【自咏】白居易 

须白面微红，醺醺半醉中。百年随手过，万事转头空。 
卧疾瘦居士，行歌狂老翁。仍闻好事者，将我画屏风。知



   卷457_46 【梦得相过援琴命酒因弹秋思偶咏所怀兼寄继之待价二相府】白居易 

闲居静侣偶相招，小饮初酣琴欲调。我正风前弄秋思， 
君应天上听云韶。时和始见陶钧力，物遂方知盛圣朝。 
双凤栖梧鱼在藻，飞沈随分各逍遥。知



   卷457_47 【九月八日酬皇甫十见赠】白居易 

君方对酒缀诗章，我正持斋坐道场。处处追游虽不去， 
时时吟咏亦无妨。霜蓬旧鬓三分白，露菊新花一半黄。 
惆怅东篱不同醉，陶家明日是重阳。知



   卷457_48 【慕巢尚书书云室人欲为置一歌者非所安也…因而和之】白居易 

东川已过二三春，南国须求一两人。富贵大都多老大， 
欢娱太半为亲宾。如愁翠黛应堪重，买笑黄金莫诉贫。 
他日相逢一杯酒，尊前还要落梁尘。知



   卷457_49 【杪秋独夜】白居易 

无限少年非我伴，可怜清夜与谁同。欢娱牢落中心少， 
亲故凋零四面空。红叶树飘风起后，白须人立月明中。 
前头更有萧条物，老菊衰兰三两丛。知



   卷457_50 【凭李睦州访徐凝山人（凝即睦州之民也）】白居易 

郡守轻诗客，乡人薄钓翁。解怜徐处士，唯有李郎中。斋



   卷457_51 【苏州故吏】白居易 

江南故吏别来久，今日池边识我无。
不独使君头似雪，华亭鹤死白莲枯。



   卷457_52 【得杨湖州书颇夸抚民接宾纵酒题诗因以绝句戏之】白居易 

岂独爱民兼爱客，不唯能饮又能文。
白蘋洲上春传语，柳使君输杨使君。



   卷457_53 【天宫阁秋晴晚望】白居易 

洛城秋霁后，梵阁暮登时。此日风烟好，今秋节候迟。 
霞光红泛艳，树影碧参差。莫虑言归晚，牛家有宿期。古



   卷457_54 【酬梦得暮秋晴夜对月相忆】白居易 

霁月光如练，盈庭复满池。秋深无热后，夜浅未寒时。 
露叶团荒菊，风枝落病梨。相思懒相访，应是各年衰。知



   卷457_55 【同梦得和思黯见赠来诗中先叙三人同宴之欢…兼吟鄙怀】白居易 

醉伴腾腾白与刘，何朝何夕不同游。留连灯下明犹饮， 
断送尊前倒即休。催老莫嫌孙稚长，加年须喜鬓毛秋。 
教他伯道争存活，无子无孙亦白头。知



   卷457_56 【听歌】白居易 

管妙弦清歌入云，老人合眼醉醺醺。
诚知不及当年听，犹觉闻时胜不闻。



   卷457_57 【三年冬随事铺设小堂寝处稍似稳暖因念衰病偶吟所怀】白居易 

小宅非全陋，中堂不甚卑。聊堪会亲族，足以贮妻儿。 
暖帐迎冬设，温炉向夜施。裘新青兔褐，褥软白猿皮。 
似鹿眠深草，如鸡宿稳枝。逐身安枕席，随事有屏帷。 
病致衰残早，贫营活计迟。由来蚕老后，方是茧成时。主



   卷457_58 【初冬即事呈梦得】白居易 

青毡帐暖喜微雪，红地炉深宜早寒。走笔小诗能和否， 
泼醅新酒试尝看。僧来乞食因留宿，客到开尊便共欢。 
临老交亲零落尽，希君恕我取人宽。主



   卷457_59 【自罢河南已换七尹每一入府怅然旧游因宿内厅…韦尹常侍】白居易 

每日河南府，依然似到家。杯尝七尹酒，树看十年花。 
且健须欢喜，虽衰莫叹嗟。迎门无故吏，侍坐有新娃。 
暖阁谋宵宴，寒庭放晚衙。主人留宿定，一任夕阳斜。主



   卷457_60 【天寒晚起引酌咏怀寄许州王尚书、汝州李常侍】白居易 

叶覆冰池雪满山，日高慵起未开关。寒来更亦无过醉， 
老后何由可得闲。四海故交唯许汝，十年贫健是樊蛮。 
相思莫忘樱桃会，一放狂歌一破颜。主



   卷457_61 【四年春】白居易 

柳梢黄嫩草芽新，又入开成第四春。近日放慵多不出， 
少年嫌老可相亲。分司吉傅频过舍，致仕崔卿拟卜邻。 
时辈推迁年事到，往还多是白头人。主



   卷457_62 【白发】白居易 

白发生来三十年，而今须鬓尽皤然。歌吟终日如狂叟， 
衰疾多时似瘦仙。八戒夜持香火印，三光朝念蕊珠篇。 
其馀便被春收拾，不作闲游即醉眠。主



   卷457_63 【追欢偶作】白居易 

追欢逐乐少闲时，补贴平生得事迟。何处花开曾后看， 
谁家酒熟不先知。石楼月下吹芦管，金谷风前舞柳枝。 
十听春啼变莺舌，三嫌老丑换蛾眉。乐天一过难知分， 
犹自咨嗟两鬓丝。知



   卷457_64 【公垂尚书以白马见寄，光洁稳善，以诗谢之】白居易 

翩翩白马称金羁，领缀银花尾曳丝。毛色鲜明人尽爱， 
性灵驯善主偏知。免将妾换惭来处，试使奴牵欲上时。 
不蹶不惊行步稳，最宜山简醉中骑。知



   卷457_65 【西楼独立】白居易 

身著白衣头似雪，时时醉立小楼中。
路人回顾应相怪，十一年来见此翁。



   卷457_66 【书事咏怀】白居易 

官俸将生计，虽贫岂敢嫌。金多输陆贾，酒足胜陶潜。 
床暖僧敷坐，楼晴妓卷帘。日遭斋破用，春赖闰加添。 
老向欢弥切，狂于饮不廉。十年闲未足，亦恐涉无厌。斋



   卷457_67 【酬梦得比萱草见赠】白居易 

杜康能散闷，萱草解忘忧。借问萱逢杜，何如白见刘。 
老衰胜少夭，闲乐笑忙愁。试问同年内，何人得白头。古



   卷457_68 【问皇甫十】白居易 

苦乐心由我，穷通命任他。坐倾张翰酒，行唱接舆歌。 
荣盛傍看好，优闲自适多。知君能断事，胜负两如何。知



   卷457_69 【早春独登天宫阁】白居易 

天宫日暖阁门开，独上迎春饮一杯。
无限游人遥怪我，缘何最老最先来。



   卷457_70 【送苏州李使君赴郡二绝句】白居易 

忆抛印绶辞吴郡，衰病当时已有馀。
今日贺君兼自喜，八回看换旧铜鱼。

馆娃宫深春日长，乌鹊桥高秋夜凉。
风月不知人世变，奉君直似奉吴王。



   卷457_71 【长洲曲新词】白居易 

茂苑绮罗佳丽地，女湖桃李艳阳时。
心奴已死胡容老，后辈风流是阿谁。



   卷457_72 【忆江南词三首（此曲亦名《谢秋娘》，每首五句）】白居易 

江南好，风景旧曾谙。日出江花红胜火，春来江水绿如蓝。 
能不忆江南？斋

江南忆，最忆是杭州。山寺月中寻桂子，郡亭枕上看潮头。 
何日更重游？知

江南忆，其次忆吴宫。吴酒一杯春竹叶，吴娃双舞醉芙蓉。 
早晚复相逢。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十八 
 
   
　 
　

　
 　



   卷458_1 【病中诗十五首·初病风】白居易 

六十八衰翁，乘衰百疾攻。朽株难免蠹，空穴易来风。 
肘痹宜生柳，头旋剧转蓬。恬然不动处，虚白在胸中。斋



   卷458_2 【病中诗十五首·枕上作】白居易 

风疾侵凌临老头，血凝筋滞不调柔。甘从此后支离卧， 
赖是从前烂漫游。回思往事纷如梦，转觉馀生杳若浮。 
浩气自能充静室，惊飙何必荡虚舟。腹空先进松花酒， 
膝冷重装桂布裘。若问乐天忧病否，乐天知命了无忧。主



   卷458_3 【病中诗十五首·答闲上人来问因何风疾】白居易 

一床方丈向阳开，劳动文殊问疾来。
欲界凡夫何足道，四禅天始免风灾。



   卷458_4 【病中诗十五首·病中五绝句】白居易 

世间生老病相随，此事心中久自知。
今日行年将七十，犹须惭愧病来迟。

方寸成灰鬓作丝，假如强健亦何为。
家无忧累身无事，正是安闲好病时。

李君墓上松应拱，元相池头竹尽枯。
多幸乐天今始病，不知合要苦治无。

目昏思寝即安眠，足软妨行便坐禅。
身作医王心是药，不劳和扁到门前。

交亲不要苦相忧，亦拟时时强出游。
但有心情何用脚，陆乘肩舆水乘舟。



   卷458_5 【病中诗十五首·送嵩客】白居易 

登山临水分无期，泉石烟霞今属谁。
君到嵩阳吟此句，与教二十六峰知。



   卷458_6 【病中诗十五首·罢灸】白居易 

病身佛说将何喻，变灭须臾岂不闻。
莫遣净名知我笑，休将火艾灸浮云。



   卷458_7 【病中诗十五首·卖骆马】白居易 

五年花下醉骑行，临卖回头嘶一声。
项籍顾骓犹解叹，乐天别骆岂无情。



   卷458_8 【病中诗十五首·别柳枝】白居易 

两枝杨柳小楼中，袅袅多年伴醉翁。
明日放归归去后，世间应不要春风。



   卷458_9 【病中诗十五首·就暖偶酌戏诸诗酒旧侣】白居易 

低屏软褥卧藤床，舁向前轩就日阳。一足任他为外物， 
三杯自要沃中肠。头风若见诗应愈，齿折仍夸笑不妨。 
细酌徐吟犹得在，旧游未必便相忘。主



   卷458_10 【病中诗十五首·岁暮呈思黯相公、皇甫朗之及梦得尚书】白居易 

岁暮皤然一老夫，十分流辈九分无。
莫嫌身病人扶侍，犹胜无身可遣扶。



   卷458_11 【病中诗十五首·自解】白居易 

房传往世为禅客，王道前生应画师。我亦定中观宿命， 
多生债负是歌诗。不然何故狂吟咏，病后多于未病时。知



   卷458_12 【岁暮病怀赠梦得（时与梦得同患足疾）】白居易 

十年四海故交亲，零落唯残两病身。共遣数奇从是命， 
同教步蹇有何因。眼随老减嫌长夜，体待阳舒望早春。 
新乐堂前旧池上，相过亦不要他人。知



   卷458_13 【雪后过集贤裴令公旧宅有感】白居易 

梁王捐馆后，枚叟过门时。有泪人还泣，无情雪不知。 
台亭留尽在，宾客散何之。唯有萧条雁，时来下故池。主



   卷458_14 【酬梦得贫居咏怀见赠】白居易 

岁阴生计两蹉跎，相顾悠悠醉且歌。厨冷难留乌止屋， 
门闲可与雀张罗。病添庄舄吟声苦，贫欠韩康药债多。 
日望挥金贺新命，俸钱依旧又如何。主



   卷458_15 【酬梦得见喜疾瘳】白居易 

暖卧摩绵褥，晨倾药酒螺。昏昏布裘底，病醉睡相和。 
末疾徒云尔，馀年有几何。须知差与否，相去校无多。斋



   卷458_16 【夜闻筝中弹潇湘送神曲感旧】白居易 

缥缈巫山女，归来七八年。殷勤湘水曲，留在十三弦。 
苦调吟还出，深情咽不传。万重云水思，今夜月明前。古



   卷458_17 【感苏州旧舫】白居易 

画梁朽折红窗破，独立池边尽日看。
守得苏州船舫烂，此身争合不衰残。



   卷458_18 【感旧石上字】白居易 

闲拨船行寻旧池，幽情往事复谁知。
太湖石上镌三字，十五年前陈结之。



   卷458_19 【见敏中初到邠宁秋日登城楼诗诗中颇多乡思因以寄和】白居易 

想尔到边头，萧条正值秋。二年贫御史，八月古邠州。 
丝管闻虽乐，风沙见亦愁。望乡心若苦，不用数登楼。知



   卷458_20 【斋戒】白居易 

每因斋戒断荤腥，渐觉尘劳染爱轻。六贼定知无气色， 
三尸应恨少恩情。酒魔降伏终须尽，诗债填还亦欲平。 
从此始堪为弟子，竺乾师是古先生。知



   卷458_21 【戏礼经老僧】白居易 

香火一炉灯一盏，白头夜礼佛名经。
何年饮著声闻酒，直到如今醉未醒。



   卷458_22 【近见慕巢尚书诗中屡有叹老思退之意又于洛下…谕之】白居易 

近见诗中叹白发，遥知阃外忆东都。烟霞偷眼窥来久， 
富贵粘身摆得无。新置林园犹濩落，未终婚嫁且踟蹰。 
应须待到悬车岁，然后东归伴老夫。斋



   卷458_23 【对镜偶吟，赠张道士抱元】白居易 

闲来对镜自思量，年貌衰残分所当。白发万茎何所怪， 
丹砂一粒不曾尝。眼昏久被书料理，肺渴多因酒损伤。 
今日逢师虽已晚，枕中治老有何方。斋



   卷458_24 【病入新正】白居易 

枕上惊新岁，花前念旧欢。是身老所逼，非意病相干。 
风月情犹在，杯觞兴渐阑。便休心未伏，更试一春看。古



   卷458_25 【卧疾来早晚】白居易 

卧疾来早晚，悬悬将十旬。婢能寻本草，犬不吠医人。 
酒瓮全生醭，歌筵半委尘。风光还欲好，争向枕前春。知



   卷458_26 【强起迎春，戏寄思黯】白居易 

杖策人扶废病身，晴和强起一迎春。
他时蹇跛纵行得，笑杀平原楼上人。



   卷458_27 【梦得前所酬篇有炼尽美少年之句因思往事…以长句答之】白居易 

炼尽少年成白首，忆初相识到今朝。昔饶春桂长先折， 
今伴寒松取后凋。生事纵贫犹可过，风情虽老未全销。 
声华宠命人皆得，若个如君历七朝。斋



   卷458_28 【病后寒食】白居易 

故纱绛帐旧青毡，药酒醺醺引醉眠。斗擞弊袍春晚后， 
摩挲病脚日阳前。行无筋力寻山水，坐少精神听管弦。 
抛掷风光负寒食，曾来未省似今年。斋



   卷458_29 【老病相仍以诗自解】白居易 

荣枯忧喜与彭殇，都是人间戏一场。虫臂鼠肝犹不怪， 
鸡肤鹤发复何伤。昨因风发甘长往，今遇阳和又小康。 
还似远行装束了，迟回且住亦何妨。斋



   卷458_30 【皇甫郎中亲家翁赴任绛州，宴送出城赠别】白居易 

慕贤入室交先定，结援通家好复成。新妇不嫌贫活计， 
娇孙同慰老心情。洛桥歌酒今朝散，绛路风烟几日行。 
欲识离群相恋意，为君扶病出都城。斋



   卷458_31 【春暖】白居易 

风痹宜和暖，春来脚较轻。莺留花下立，鹤引水边行。 
发少嫌巾重，颜衰讶镜明。不论亲与故，自亦昧平生。古



   卷458_32 【残春晚起，伴客笑谈】白居易 

掩户下帘朝睡足，一声黄鸟报残春。披衣岸帻日高起， 
两角青衣扶老身。策杖强行过里巷，引杯闲酌伴亲宾。 
莫言病后妨谈笑，犹恐多于不病人。古



   卷458_33 【送唐州崔使君侍亲赴任】白居易 

连持使节历专城，独贺崔侯最庆荣。乌府一抛霜简去， 
朱轮四从板舆行。发时止许沙鸥送，到日方乘竹马迎。 
唯虑郡斋宾友少，数杯春酒共谁倾。古



   卷458_34 【春晚咏怀赠皇甫朗之】白居易 

艳阳时节又蹉跎，迟暮光阴复若何。一岁平分春日少， 
百年通计老时多。多中更被愁牵引，少处兼遭病折磨。 
赖有销忧治闷药，君家浓酎我狂歌。古



   卷458_35 【春尽日宴罢，感事独吟（开成五年三月三十日作）】白居易 

五年三月今朝尽，客散筵空独掩扉。病共乐天相伴住， 
春随樊子一时归。闲听莺语移时立，思逐杨花触处飞。 
金带缒腰衫委地，年年衰瘦不胜衣。古



   卷458_36 【病中辱崔宣城长句见寄兼有觥绮之赠因以四韵总而酬之】白居易 

刘桢病发经春卧，谢脁诗来尽日吟。三道旧夸收片玉， 
一章新喜获双金。信题霞绮缄情重，酒试银觥表分深。 
科第门生满霄汉，岁寒少得似君心。古



   卷458_37 【前有别杨柳枝绝句梦得继和云春尽絮飞留不得…戏答】白居易 

柳老春深日又斜，任他飞向别人家。
谁能更学孩童戏，寻逐春风捉柳花。



   卷458_38 【池上早夏】白居易 

水积春塘晚，阴交夏木繁。舟船如野渡，篱落似江村。 
静拂琴床席，香开酒库门。慵闲无一事，时弄小娇孙。斋



   卷458_39 【谈氏外孙生三日喜是男偶吟成篇兼戏呈梦得】白居易 

玉芽珠颗小男儿，罗荐兰汤浴罢时。芣苡春来盈女手， 
梧桐老去长孙枝。庆传媒氏燕先贺，喜报谈家乌预知。 
明日贫翁具鸡黍，应须酬赛引雏诗。斋



   卷458_40 【开成大行皇帝挽歌词四首，奉敕撰进】白居易 

御宇恢皇化，传家叶至公。华夷臣妾内，尧舜弟兄中。 
制度移民俗，文章变国风。开成与贞观，实录事多同。古

晏驾辞双阙，灵仪出九衢。上云归碧落，下席葬苍梧。 
蓂晚馀尧历，龟新启夏图。三朝联棣萼，从古帝王无。主

严恭七月礼，哀恸万人心。地感胜秋气，天愁结夕阴。 
鼎湖龙渐远，濛汜日初沈。唯有云韶乐，长留治世音。古

化成同轨表清平，恩结连枝感圣明。帝与九龄虽吉梦， 
山呼万岁是虚声。月低仪仗辞兰路，风引笳箫入柏城。 
老病龙髯攀不及，东周退傅最伤情。知



   卷458_41 【时热少客，因咏所怀】白居易 

冠栉心多懒，逢迎兴渐微。况当时热甚，幸遇客来稀。 
湿洒池边地，凉开竹下扉。露床青篾簟，风架白蕉衣。 
院静留僧宿，楼空放妓归。衰残强欢宴，此事久知非。知



   卷458_42 【宣州崔大夫阁老忽以近诗数十首见示吟讽之下…郡斋】白居易 

谢玄晖殁吟声寝，郡阁寥寥笔砚闲。无复新诗题壁上， 
虚教远岫列窗间。忽惊歌雪今朝至，必恐文星昨夜还。 
再喜宣城章句动，飞觞遥贺敬亭山。知



   卷458_43 【足疾】白居易 

足疾无加亦不瘳，绵春历夏复经秋。开颜且酌尊中酒， 
代步多乘池上舟。幸有眼前衣食在，兼无身后子孙忧。 
应须学取陶彭泽，但委心形任去留。知



   卷458_44 【晚池泛舟，遇景成咏，赠吕处士】白居易 

岸浅桥平池面宽，飘然轻棹泛澄澜。风宜扇引开怀入， 
树爱舟行仰卧看。别境客稀知不易，能诗人少咏应难。 
唯怜吕叟时相伴，同把磻溪旧钓竿。知



   卷458_45 【梦微之】白居易 

夜来携手梦同游，晨起盈巾泪莫收。漳浦老身三度病， 
咸阳草树八回秋。君埋泉下泥销骨，我寄人间雪满头。 
阿卫韩郎相次去，夜台茫昧得知不。知



   卷458_46 【感秋咏意】白居易 

炎凉迁次速如飞，又脱生衣著熟衣。绕壁暗蛩无限思， 
恋巢寒燕未能归。须知流辈年年失，莫叹衰容日日非。 
旧语相传聊自慰，世间七十老人稀。知



   卷458_47 【老病幽独，偶吟所怀】白居易 

眼渐昏昏耳渐聋，满头霜雪半身风。已将身出浮云外， 
犹寄形于逆旅中。觞咏罢来宾阁闭，笙歌散后妓房空。 
世缘俗念消除尽，别是人间清净翁。知



   卷458_48 【和杨尚书罢相后夏日游永安水亭兼招本曹杨侍郎同行】白居易 

道行无喜退无忧，舒卷如云得自由。良冶动时为哲匠， 
巨川济了作虚舟。竹亭阴合偏宜夏，水槛风凉不待秋。 
遥爱翩翩双紫凤，入同官署出同游。知



   卷458_49 【在家出家】白居易 

衣食支吾婚嫁毕，从今家事不相仍。夜眠身是投林鸟， 
朝饭心同乞食僧。清唳数声松下鹤，寒光一点竹间灯。 
中宵入定跏趺坐，女唤妻呼多不应。知



   卷458_50 【夜凉】白居易 

露白风清庭户凉，老人先著夹衣裳。
舞腰歌袖抛何处，唯对无弦琴一张。



   卷458_51 【继之尚书自余病来寄遗非一又蒙览醉吟先生…酬谢】白居易 

衰残与世日相疏，惠好唯君分有馀。茶药赠多因病久， 
衣裳寄早及寒初。交情郑重金相似，诗韵清锵玉不如。 
醉傅狂言人尽笑，独知我者是尚书。斋



   卷458_52 【五年秋病后独宿香山寺三绝句】白居易 

经年不到龙门寺，今夜何人知我情。
还向畅师房里宿，新秋月色旧滩声。

饮徒歌伴今何在，雨散云飞尽不回。
从此香山风月夜，只应长是一身来。

石盆泉畔石楼头，十二年来昼夜游。
更过今年年七十，假如无病亦宜休。



   卷458_53 【题香山新经堂招僧】白居易 

烟满秋堂月满庭，香花漠漠磬泠泠。
谁能来此寻真谛，白老新开一藏经。



   卷458_54 【偶题邓公（公即给事中珽之子也，饥穷老病，退居此村）】白居易 

偶因携酒寻村客，聊复回车访薜萝。且值雪寒相慰问， 
不妨春暖更经过。翁居山下年空老，我得人间事校多。 
一种共翁头似雪，翁无衣食自如何。知



   卷458_55 【早入皇城赠王留守仆射】白居易 

津桥残月晓沈沈，风露凄清禁署深。
城柳宫槐谩摇落，悲愁不到贵人心。



   卷458_56 【寄题庐山旧草堂，兼呈二林寺道侣】白居易 

三十年前草堂主，而今虽在鬓如丝。登山寻水应无力， 
不似江州司马时。渐伏酒魔休放醉，犹残口业未抛诗。 
君行过到炉峰下，为报东林长老知。斋



   卷458_57 【改业】白居易 

先生老去饮无兴，居士病来闲有馀。犹觉醉吟多放逸， 
不如禅定更清虚。柘枝紫袖教丸药，羯鼓苍头遣种蔬。 
却被山僧戏相问，一时改业意何如。斋



   卷458_58 【山下留别佛光和尚】白居易 

劳师送我下山行，此别何人识此情。
我已七旬师九十，当知后会在他生。



   卷458_59 【山中五绝句·岭上云】白居易 

岭上白云朝未散，田中青麦旱将枯。
自生自灭成何事，能逐东风作雨无。



   卷458_60 【山中五绝句·石上苔】白居易 

漠漠斑斑石上苔，幽芳静绿绝纤埃。
路傍凡草荣遭遇，曾得七香车辗来。



   卷458_61 【山中五绝句·林下樗】白居易 

香檀文桂苦雕镌，生理何曾得自全。
知我无材老樗否，一枝不损尽天年。



   卷458_62 【山中五绝句·涧中鱼】白居易 

海水桑田欲变时，风涛翻覆沸天池。
鲸吞蛟斗波成血，深涧游鱼乐不知。



   卷458_63 【山中五绝句·洞中蝙蝠】白居易 

千年鼠化白蝙蝠，黑洞深藏避网罗。
远害全身诚得计，一生幽暗又如何。



   卷458_64 【自戏三绝句·心问身】白居易 

心问身云何泰然，严冬暖被日高眠。
放君快活知恩否，不早朝来十一年。



   卷458_65 【自戏三绝句·身报心】白居易 

心是身王身是宫，君今居在我宫中。
是君家舍君须爱，何事论恩自说功。



   卷458_66 【自戏三绝句·心重答身】白居易 

因我疏慵休罢早，遣君安乐岁时多。
世间老苦人何限，不放君闲奈我何。



   卷458_67 【会昌元年春五绝句·病后喜过刘家】白居易 

忽忆前年初病后，此生甘分不衔杯。
谁能料得今春事，又向刘家饮酒来。



   卷458_68 【会昌元年春五绝句·赠举之仆射】白居易 

鸡球饧粥屡开筵，谈笑讴吟间管弦。
一月三回寒食会，春光应不负今年。



   卷458_69 【会昌元年春五绝句·卢尹贺梦得会中作】白居易 

病闻川守贺筵开，起伴尚书饮一杯。
任意少年长笑我，老人自觅老人来。



   卷458_70 【会昌元年春五绝句·题朗之槐亭】白居易 

春风可惜无多日，家酝唯残软半瓶。
犹望君归同一醉，篮舁早晚入槐亭。



   卷458_71 【会昌元年春五绝句·劝梦得酒】白居易 

谁人功画麒麟阁，何客新投魑魅乡。
两处荣枯君莫问，残春更醉两三场。



   卷458_72 【过裴令公宅二绝句】白居易 

风吹杨柳出墙枝，忆得同欢共醉时。
每到集贤坊地过，不曾一度不低眉。

梁王旧馆雪濛濛，愁杀邹枚二老翁。
假使明朝深一尺，亦无人到兔园中。



   卷458_73 【百日假满，少傅官停，自喜言怀】白居易 

长告今朝满十旬，从兹萧洒便终身。老嫌手重抛牙笏， 
病喜头轻换角巾。疏傅不朝悬组绶，尚平无累毕婚姻。 
人言世事何时了，我是人间事了人。古



   卷458_74 【早热】白居易 

畏景又加旱，火云殊未收。篱暄饥有雀，池涸渴无鸥。 
岸帻头仍痛，褰裳汗亦流。若为当此日，迁客向炎州。知



   卷458_75 【题崔少尹上林坊新居】白居易 

坊静居新深且幽，忽疑缩地到沧洲。宅东篱缺嵩峰出， 
堂后池开洛水流。高下三层盘野径，沿洄十里泛渔舟。 
若能为客烹鸡黍，愿伴田苏日日游。知



   卷458_76 【新涧亭】白居易 

烟萝初合涧新开，闲上西亭日几回。
老病归山应未得，且移泉石就身来。



   卷458_77 【对酒有怀寄李十九郎中】白居易 

往年江外抛桃叶，去岁楼中别柳枝。寂寞春来一杯酒， 
此情唯有李君知。吟君旧句情难忘，风月何时是尽时。古



   卷458_78 【杨六尚书频寄新诗诗中多有思闲相就之志…报而谕之】白居易 

君年殊未及悬车，未合将闲逐老夫。身健正宜金印绶， 
位高方称白髭须。若论尘事何由了，但问云心自在无。 
进退是非俱是梦，丘中阙下亦何殊。古



   卷458_79 【偶吟自慰兼呈梦得（予与梦得甲子同，今俱七十）】白居易 

且喜同年满七旬，莫嫌衰病莫嫌贫。已为海内有名客， 
又占世间长命人。耳里声闻新将相，眼前失尽故交亲。 
尊荣富寿难兼得，闲坐思量最要身。古



   卷458_80 【寄潮州杨继之】白居易 

相府潮阳俱梦中，梦中何者是穷通。
他时事过方应悟，不独荣空辱亦空。



   卷458_81 【雪暮偶与梦得同致仕裴宾客王尚书饮】白居易 

黄昏惨惨雪霏霏，白首相欢醉不归。
四个老人三百岁，人间此会亦应稀。



   卷458_82 【雪朝乘兴欲诣李司徒留守，先以五韵戏之】白居易 

夜寒生酒思，晓雪引诗情。热饮一两盏，冷吟三五声。 
铺花怜地冻，销玉畏天晴。好拂乌巾出，宜披鹤氅行。 
梁园应有兴，何不召邹生。古



   卷458_83 【赠思黯】白居易 

为怜清浅爱潺湲，一日三回到水边。
若道归仁滩更好，主人何故别三年。



   卷458_84 【听歌六绝句·听都子歌】白居易 

都子新歌有性灵，一声格转已堪听。
更听唱到嫦娥字，犹有樊家旧典刑。



   卷458_85 【听歌六绝句·乐世（一名六么）】白居易 

管急弦繁拍渐稠，绿腰宛转曲终头。
诚知乐世声声乐，老病人听未免愁。



   卷458_86 【听歌六绝句·水调（第五遍乃五言调调韵最切）】白居易 

五言一遍最殷勤，调少情多似有因。
不会当时翻曲意，此声肠断为何人。



   卷458_87 【听歌六绝句·想夫怜】白居易 

玉管朱弦莫急催，容听歌送十分杯。
长爱夫怜第二句，请君重唱夕阳开。



   卷458_88 【听歌六绝句·何满子】白居易 

世传满子是人名，临就刑时曲始成。
一曲四调歌八叠，从头便是断肠声。



   卷458_89 【听歌六绝句·离别难】白居易 

绿杨陌上送行人，马去车回一望尘。
不觉别时红泪尽，归来无泪可沾巾。



   卷458_90 【闲乐】白居易 

坐安卧稳舆平肩，倚杖披衫绕四边。空腹三杯卯后酒， 
曲肱一觉醉中眠。更无忙苦吟闲乐，恐是人间自在天。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百五十九 
 
   
　 
　

　
 　



   卷459_1 【立秋夕凉风忽至炎暑稍消即事咏怀寄汴州…尚书】白居易 

袅袅檐树动，好风西南来。红缸霏微灭，碧幌飘飖开。 
披襟有馀凉，拂簟无纤埃。但喜烦暑退，不惜光阴催。 
河秋稍清浅，月午方裴回。或行或坐卧，体适心悠哉。 
美人在浚都，旌旗绕楼台。虽非沧溟阻，难见如蓬莱。 
蝉迎节又换，雁送书未回。君位日宠重，我年日摧颓。 
无因风月下，一举平生杯。斋



   卷459_2 【开成二年夏闻新蝉赠梦得】白居易 

十载与君别，常感新蝉鸣。今年共君听，同在洛阳城。 
噪处知林静，闻时觉景清。凉风忽袅袅，秋思先秋生。 
残槿花边立，老槐阴下行。虽无索居恨，还动长年情。 
且喜未聋耳，年年闻此声。主



   卷459_3 【题牛相公归仁里宅新成小滩】白居易 

平生见流水，见此转留连。况此朱门内，君家新引泉。 
伊流决一带，洛石砌千拳。与君三伏月，满耳作潺湲。 
深处碧磷磷，浅处清溅溅。碕岸束呜咽，沙汀散沦涟。 
翻浪雪不尽，澄波空共鲜。两岸滟滪口，一泊潇湘天。 
曾作天南客，漂流六七年。何山不倚杖，何水不停船。 
巴峡声心里，松江色眼前。今朝小滩上，能不思悠然。斋



   卷459_4 【春日闲居三首】白居易 

陶云爱吾庐，吾亦爱吾屋。屋中有琴书，聊以慰幽独。 
是时三月半，花落庭芜绿。舍上晨鸠鸣，窗间春睡足。 
睡足起闲坐，景晏方栉沐。今日非十斋，庖童馈鱼肉。 
饥来恣餐歠，冷热随所欲。饱竟快搔爬，筋骸无检束。 
岂徒畅肢体，兼欲遗耳目。便可傲松乔，何假杯中渌。知

广池春水平，群鱼恣游泳。新林绿阴成，众鸟欣相鸣。 
时我亦潇洒，适无累与病。鱼鸟人则殊，同归于遂性。 
缅思山梁雉，时哉感孔圣。圣人不得所，慨然叹时命。 
我今对鳞羽，取乐成谣咏。得所仍得时，吾生一何幸。知

劳者不觉歌，歌其劳苦事。逸者不觉歌，歌其逸乐意。 
问我逸如何，闲居多兴味。问我乐如何，闲官少忧累。 
又问俸厚薄，百千随月至。又问年几何，七十行欠二。 
所得皆过望，省躬良可愧。马闲无羁绊，鹤老有禄位。 
设自为化工，优饶只如是。安得不歌咏，默默受天赐。古



   卷459_5 【小阁闲坐】白居易 

阁前竹萧萧，阁下水潺潺。拂簟卷帘坐，清风生其间。 
静闻新蝉鸣，远见飞鸟还。但有巾挂壁，而无客叩关。 
二疏返故里，四老归旧山。吾亦适所愿，求闲而得闲。古



   卷459_6 【游平泉宴浥涧，宿香山石楼，赠座客】白居易 

逸少集兰亭，季伦宴金谷。金谷太繁华，兰亭阙丝竹。 
何如今日会，浥涧平泉曲。杯酒与管弦，贫中随分足。 
紫鲜林笋嫩，红润园桃熟。采摘助盘筵，芳滋盈口腹。 
闲吟暮云碧，醉藉春草绿。舞妙艳流风，歌清叩寒玉。 
古诗惜昼短，劝我令秉烛。是夜勿言归，相携石楼宿。主



   卷459_7 【池上幽境】白居易 

袅袅过水桥，微微入林路。幽境深谁知，老身闲独步。 
行行何所爱，遇物自成趣。平滑青盘石，低密绿阴树。 
石上一素琴，树下双草屦。此是荣先生，坐禅三乐处。主



   卷459_8 【夏日闲放】白居易 

时暑不出门，亦无宾客至。静室深下帘，小庭新扫地。 
褰裳复岸帻，闲傲得自恣。朝景枕簟清，乘凉一觉睡。 
午餐何所有，鱼肉一两味。夏服亦无多，蕉纱三五事。 
资身既给足，长物徒烦费。若比箪瓢人，吾今太富贵。知



   卷459_9 【和思黯居守独饮偶醉见示六韵时梦得和篇先成…美之】白居易 

宫漏滴渐阑，城乌啼复歇。此时若不醉，争奈千门月。 
主人中夜起，妓烛前罗列。歌袂默收声，舞鬟低赴节。 
弦吟玉柱品，酒透金杯热。朱颜忽已酡，清奏犹未阕。 
妍词黯先唱，逸韵刘继发。铿然双雅音，金石相磨戛。古



   卷459_10 【和梦得洛中早春见赠七韵】白居易 

众皆赏春色，君独怜春意。春意竟如何，老夫知此味。 
烛馀减夜漏，衾暖添朝睡。恬和台上风，虚润池边地。 
开迟花养艳，语懒莺含思。似讶隔年斋，如劝迎春醉。 
何日同宴游，心期二月二。斋



   卷459_11 【樱桃花下有感而作（开成三年春季美周宾客南池者）】白居易 

蔼蔼美周宅，樱繁春日斜。一为洛下客，十见池上花。 
烂熳岂无意，为君占年华。风光饶此树，歌舞胜诸家。 
失尽白头伴，长成红粉娃。停杯两相顾，堪喜亦堪嗟。斋



   卷459_12 【洗竹】白居易 

布裘寒拥颈，毡履温承足。独立冰池前，久看洗霜竹。 
先除老且病，次去纤而曲。剪弃犹可怜，琅玕十馀束。 
青青复籊籊，颇异凡草木。依然若有情，回头语僮仆。 
小者截鱼竿，大者编茅屋。勿作篲与箕，而令粪土辱。主



   卷459_13 【新沐浴】白居易 

形适外无恙，心恬内无忧。夜来新沐浴，肌发舒且柔。 
宽裁夹乌帽，厚絮长白裘。裘温裹我足，帽暖覆我头。 
先进酒一杯，次举粥一瓯。半酣半饱时，四体春悠悠。 
是月岁阴暮，惨冽天地愁。白日冷无光，黄河冻不流。 
何处征戍行，何人羁旅游。穷途绝粮客，寒狱无灯囚。 
劳生彼何苦，遂性我何优。抚心但自愧，孰知其所由。斋



   卷459_14 【三年除夜】白居易 

晰晰燎火光，氲氲腊酒香。嗤嗤童稚戏，迢迢岁夜长。 
堂上书帐前，长幼合成行。以我年最长，次第来称觞。 
七十期渐近，万缘心已忘。不唯少欢乐，兼亦无悲伤。 
素屏应居士，青衣侍孟光。夫妻老相对，各坐一绳床。主



   卷459_15 【自题小园】白居易 

不斗门馆华，不斗林园大。但斗为主人，一坐十馀载。 
回看甲乙第，列在都城内。素垣夹朱门，蔼蔼遥相对。 
主人安在哉，富贵去不回。池乃为鱼凿，林乃为禽栽。 
何如小园主，拄杖闲即来。亲宾有时会，琴酒连夜开。 
以此聊自足，不羡大池台。古



   卷459_16 【病中宴坐】白居易 

有酒病不饮，有诗慵不吟。头眩罢垂钩，手痹休援琴。 
竟日悄无事，所居闲且深。外安支离体，中养希夷心。 
窗户纳秋景，竹木澄夕阴。宴坐小池畔，清风时动襟。古



   卷459_17 【戒药】白居易 

促促急景中，蠢蠢微尘里。生涯有分限，爱恋无终已。 
早夭羡中年，中年羡暮齿。暮齿又贪生，服食求不死。 
朝吞太阳精，夕吸秋石髓。徼福反成灾，药误者多矣。 
以之资嗜欲，又望延甲子。天人阴骘间，亦恐无此理。 
域中有真道，所说不如此。后身始身存，吾闻诸老氏。主



   卷459_18 【赠梦得】白居易 

前日君家饮，昨日王家宴。今日过我庐，三日三会面。 
当歌聊自放，对酒交相劝。为我尽一杯，与君发三愿。 
一愿世清平，二愿身强健。三愿临老头，数与君相见。主



   卷459_19 【逸老（庄子云：劳我以生，逸我以老，息我以死也）】白居易 

白日下駸駸，青天高浩浩。人生在其中，适时即为好。 
劳我以少壮，息我以衰老。顺之多吉寿，违之或凶夭。 
我初五十八，息老虽非早。一闲十三年，所得亦不少。 
况加禄仕后，衣食常温饱。又从风疾来，女嫁男婚了。 
胸中一无事，浩气凝襟抱。飘若云信风，乐于鱼在藻。 
桑榆坐已暮，钟漏行将晓。皤然七十翁，亦足称寿考。 
筋骸本非实，一束芭蕉草。眷属偶相依，一夕同栖鸟。 
去何有顾恋，住亦无忧恼。生死尚复然，其馀安足道。 
是故临老心，冥然合玄造。古



   卷459_20 【遇物感兴因示子弟】白居易 

圣择狂夫言，俗信老人语。我有老狂词，听之吾语汝。 
吾观器用中，剑锐锋多伤。吾观形骸内，骨劲齿先亡。 
寄言处世者，不可苦刚强。龟性愚且善，鸠心钝无恶。 
人贱拾支床，鹘欺擒暖脚。寄言立身者，不得全柔弱。 
彼固罹祸难，此未免忧患。于何保终吉，强弱刚柔间。 
上遵周孔训，旁鉴老庄言。不唯鞭其后，亦要轭其先。知



   卷459_21 【首夏南池独酌】白居易 

春尽杂英歇，夏初芳草深。薰风自南至，吹我池上林。 
绿蘋散还合，赪鲤跳复沈。新叶有佳色，残莺犹好音。 
依然谢家物，池酌对风琴。惭无康乐作，秉笔思沈吟。 
境胜才思劣，诗成不称心。古



   卷459_22 【官俸初罢，亲故见忧，以诗谕之】白居易 

七年为少傅，品高俸不薄。乘轩已多惭，况是一病鹤。 
又及悬车岁，筋力转衰弱。岂以贫是忧，尚为名所缚。 
今春始病免，缨组初摆落。蜩甲有何知，云心无所著。 
囷中残旧谷，可备岁饥恶。园中多新蔬，未至食藜藿。 
不求安师卜，不问陈生药。但对丘中琴，时开池上酌。 
信风舟不系，掉尾鱼方乐。亲友不我知，而忧我寂寞。知



   卷459_23 【闲居偶吟，招郑庶子、皇甫郎中】白居易 

自哂此迂叟，少迂老更迂。家计不一问，园林聊自娱。 
竹间琴一张，池上酒一壶。更无俗物到，但与秋光俱。 
古石苍错落，新泉碧萦纡。焉用车马客，即此是吾徒。 
犹有所思人，各在城一隅。杳然爱不见，搔首方踟蹰。 
玄晏风韵远，子真云貌孤。诚知厌朝市，何必忆江湖。 
能来小涧上，一听潺湲无。主



   卷459_24 【亭西墙下伊渠水中置石激流潺湲成韵颇有幽趣以诗记之】白居易 

嵌巉嵩石峭，皎洁伊流清。立为远峰势，激作寒玉声。 
夹岸罗密树，面滩开小亭。忽疑严子濑，流入洛阳城。 
是时群动息，风静微月明。高枕夜悄悄，满耳秋泠泠。 
终日临大道，何人知此情。此情苟自惬，亦不要人听。知



   卷459_25 【闲题家池，寄王屋张道士】白居易 

有石白磷磷，有水清潺潺。有叟头似雪，婆娑乎其间。 
进不趋要路，退不入深山。深山太濩落，要路多险艰。 
不如家池上，乐逸无忧患。有食适吾口，有酒酡吾颜。 
恍惚游醉乡，希夷造玄关。五千言下悟，十二年来闲。 
富者我不顾，贵者我不攀。唯有天坛子，时来一往还。斋



   卷459_26 【李卢二中丞各创山居俱夸胜绝然去城稍远…聊戏二君】白居易 

龙门苍石壁，浥涧碧潭水。各在一山隅，迢遥几十里。 
清镜碧屏风，惜哉信为美。爱而不得见，亦与无相似。 
闻君每来去，矻矻事行李。脂辖复裹粮，心力颇劳止。 
未如吾舍下，石与泉甚迩。凿凿复溅溅，昼夜流不已。 
洛石千万拳，衬波铺锦绮。海珉一两片，激濑含宫徵。 
绿宜春濯足，净可朝漱齿。绕砌紫鳞游，拂帘白鸟起。 
何言履道叟，便是沧浪子。君若趁归程，请君先到此。 
愿以潺湲声，洗君尘土耳。主



   卷459_27 【北窗竹石】白居易 

一片瑟瑟石，数竿青青竹。向我如有情，依然看不足。 
况临北窗下，复近西塘曲。筠风散馀清，苔雨含微绿。 
有妻亦衰老，无子方茕独。莫掩夜窗扉，共渠相伴宿。主



   卷459_28 【饮后戏示弟子】白居易 

吾为尔先生，尔为吾弟子。孔门有遗训，复坐吾告尔。 
先生馔酒食，弟子服劳止。孝敬不在他，在兹而已矣。 
欲我少忧愁，欲我多欢喜。无如酝好酒，酒须多且旨。 
旨即宾可留，多即罍不耻。吾更有一言，尔宜听入耳。 
人老多忧贫，人病多忧死。我今虽老病，所忧不在此。 
忧在半酣时，尊空座客起。斋



   卷459_29 【闲坐看书，贻诸少年】白居易 

雨砌长寒芜，风庭落秋果。窗间有闲叟，尽日看书坐。 
书中见往事，历历知福祸。多取终厚亡，疾驱必先堕。 
劝君少干名，名为锢身锁。劝君少求利，利是焚身火。 
我心知已久，吾道无不可。所以雀罗门，不能寂寞我。主



   卷459_30 【梦上山（时足疾未平）】白居易 

夜梦上嵩山，独携藜杖出。千岩与万壑，游览皆周毕。 
梦中足不病，健似少年日。既悟神返初，依然旧形质。 
始知形神内，形病神无疾。形神两是幻，梦寐俱非实。 
昼行虽蹇涩，夜步颇安逸。昼夜既平分，其间何得失。知



   卷459_31 【对酒闲吟，赠同老者】白居易 

人生七十稀，我年幸过之。远行将尽路，春梦欲觉时。 
家事口不问，世名心不思。老既不足叹，病亦不能治。 
扶持仰婢仆，将养信妻儿。饥饱进退食，寒暄加减衣。 
声妓放郑卫，裘马脱轻肥。百事尽除去，尚馀酒与诗。 
兴来吟一篇，吟罢酒一卮。不独适情性，兼用扶衰羸。 
云液洒六腑，阳和生四肢。于中我自乐，此外吾不知。 
寄问同老者，舍此将安归。莫学蓬心叟，胸中残是非。知



   卷459_32 【晚起闲行】白居易 

皤然一老子，拥裘仍隐几。坐稳夜忘眠，卧安朝不起。 
起来无可作，闭目时叩齿。静对铜炉香，暖漱银瓶水。 
午斋何俭洁，饼与蔬而已。西寺讲楞伽，闲行一随喜。知



   卷459_33 【香山居士写真诗】白居易 

昔作少学士，图形入集贤。今为老居士，写貌寄香山。 
鹤毳变玄发，鸡肤换朱颜。前形与后貌，相去三十年。 
勿叹韶华子，俄成皤叟仙。请看东海水，亦变作桑田。知



   卷459_34 【二年三月五日斋毕开素当食偶吟赠妻弘农郡君】白居易 

睡足肢体畅，晨起开中堂。初旭泛帘幕，微风拂衣裳。 
二婢扶盥栉，双童舁簟床。庭东有茂树，其下多阴凉。 
前月事斋戒，昨日散道场。以我久蔬素，加笾仍异粮。 
鲂鳞白如雪，蒸炙加桂姜。稻饭红似花，调沃新酪浆。 
佐以脯醢味，间之椒薤芳。老怜口尚美，病喜鼻闻香。 
娇騃三四孙，索哺绕我傍。山妻未举案，馋叟已先尝。 
忆同牢卺初，家贫共糟糠。今食且如此，何必烹猪羊。 
况观姻族间，夫妻半存亡。偕老不易得，白头何足伤。 
食罢酒一杯，醉饱吟又狂。缅想梁高士，乐道喜文章。 
徒夸五噫作，不解赠孟光。主



   卷459_35 【不出门】白居易 

弥月不出门，永日无来宾。食饱更拂床，睡觉一嚬伸。 
轻箑白鸟羽，新簟青箭筠。方寸方丈室，空然两无尘。 
披衣腰不带，散发头不巾。袒跣北窗下，葛天之遗民。 
一日亦自足，况得以终身。不知天壤内，目我为何人。知



   卷459_36 【感旧】白居易 

晦叔坟荒草已陈，梦得墓湿土犹新。微之捐馆将一纪， 
杓直归丘二十春。城中虽有故第宅，庭芜园废生荆榛。 
箧中亦有旧书札，纸穿字蠹成灰尘。平生定交取人窄， 
屈指相知唯五人。四人先去我在后，一枝蒲柳衰残身。 
岂无晚岁新相识，相识面亲心不亲。人生莫羡苦长命， 
命长感旧多悲辛。主



   卷459_37 【送毛仙翁（江州司马时作）】白居易 

仙翁已得道，混迹寻岩泉。肌肤冰雪莹，衣服云霞鲜。 
绀发丝并致，龆容花共妍。方瞳点玄漆，高步凌非烟。 
几见桑海变，莫知龟鹤年。所憩九清外，所游五岳巅。 
轩昊旧为侣，松乔难比肩。每嗟人世人，役役如狂颠。 
孰能脱羁鞅，尽遭名利牵。貌随岁律换，神逐光阴迁。 
惟余负忧谴，憔悴湓江壖。衰鬓忽霜白，愁肠如火煎。 
羁旅坐多感，裴回私自怜。晴眺五老峰，玉洞多神仙。 
何当悯湮厄，授道安虚孱。我师惠然来，论道穷重玄。 
浩荡八溟阔，志泰心超然。形骸既无束，得丧亦都捐。 
岂识椿菌异，那知鹏鷃悬。丹华既相付，促景定当延。 
玄功曷可报，感极惟勤拳。霓旌不肯驻，又归武夷川。 
语罢倏然别，孤鹤升遥天。赋诗叙明德，永续步虚篇。知



   卷459_38 【达哉乐天行（一作健哉乐天行）】白居易 

达哉达哉白乐天，分司东都十三年。七旬才满冠已挂， 
半禄未及车先悬。或伴游客春行乐，或随山僧夜坐禅。 
二年忘却问家事，门庭多草厨少烟。庖童朝告盐米尽， 
侍婢暮诉衣裳穿。妻孥不悦甥侄闷，而我醉卧方陶然。 
起来与尔画生计，薄产处置有后先。先卖南坊十亩园， 
次卖东都五顷田。然后兼卖所居宅，仿佛获缗二三千。 
半与尔充衣食费，半与吾供酒肉钱。吾今已年七十一， 
眼昏须白头风眩。但恐此钱用不尽，即先朝露归夜泉。 
未归且住亦不恶，饥餐乐饮安稳眠。死生无可无不可， 
达哉达哉白乐天。主



   卷459_39 【春池闲泛】白居易 

绿塘新水平，红槛小舟轻。解缆随风去，开襟信意行。 
浅怜清演漾，深爱绿澄泓。白扑柳飞絮，红浮桃落英。 
古文科斗出，新叶剪刀生。树集莺朋友，云行雁弟兄。 
飞沈皆适性，酣咏自怡情。花助银杯气，松添玉轸声。 
鱼跳何事乐，鸥起复谁惊。莫唱沧浪曲，无尘可濯缨。古



   卷459_40 【池上寓兴二绝】白居易 

濠梁庄惠谩相争，未必人情知物情。
獭捕鱼来鱼跃出，此非鱼乐是鱼惊。

水浅鱼稀白鹭饥，劳心瞪目待鱼时。
外容闲暇中心苦，似是而非谁得知。



   卷459_41 【宴后题府中水堂赠卢尹中丞（昔予为尹日创造之）】白居易 

水斋岁久渐荒芜，自愧甘棠无一株。新酒客来方宴饮， 
旧堂主在重欢娱。莫言杨柳枝空老，直致樱桃树已枯。 
从我到君十一尹，相看自置府来无。知



   卷459_42 【和敏中洛下即事（时敏中为殿中分司）】白居易 

昨日池塘春草生，阿连新有好诗成。花园到处莺呼入， 
骢马游时客避行。水暖鱼多似南国，人稀尘少胜西京。 
洛中佳境应无限，若欲谙知问老兄。知



   卷459_43 【送敏中新授户部员外郎西归】白居易 

千里归程三伏天，官新身健马翩翩。行冲赤日加餐饭， 
上到青云稳著鞭。长庆老郎唯我在，客曹故事望君传。 
前鸿后雁行难续，相去迢迢二十年。知



   卷459_44 【南侍御以石相赠，助成水声，因以绝句谢之】白居易 

泉石磷磷声似琴，闲眠静听洗尘心。
莫轻两片青苔石，一夜潺湲直万金。



   卷459_45 【闲居自题，戏招宿客】白居易 

水畔竹林边，闲居二十年。健常携酒出，病即掩门眠。 
解绶收朝佩，褰裳出野船。屏除身外物，摆落世间缘。 
报曙窗何早，知秋簟最先。微风深树里，斜日小楼前。 
渠口添新石，篱根写乱泉。欲招同宿客，谁解爱潺湲。主



   卷459_46 【李留守相公见过池上泛舟举酒话及翰林旧事…以献之】白居易 

引棹寻池岸，移尊就菊丛。何言济川后，相访钓船中。 
白首故情在，青云往事空。同时六学士，五相一渔翁。斋



   卷459_47 【闰九月九日独饮】白居易 

黄花丛畔绿尊前，犹有些些旧管弦。偶遇闰秋重九日， 
东篱独酌一陶然。自从九月持斋戒，不醉重阳十五年。古



   卷459_48 【览卢子蒙侍御旧诗多与微之唱和感今伤昔…题于卷后】白居易 

早闻元九咏君诗，恨与卢君相识迟。今日逢君开旧卷， 
卷中多道赠微之。相看掩泪情难说，别有伤心事岂知。 
闻道咸阳坟上树，已抽三丈白杨枝。古



   卷459_49 【寒亭留客】白居易 

今朝闲坐石亭中，炉火销残尊又空。
冷落若为留客住，冰池霜竹雪髯翁。



   卷459_50 【新小滩】白居易 

石浅沙平流水寒，水边斜插一渔竿。
江南客见生乡思，道似严陵七里滩。



   卷459_51 【和李中丞与李给事山居雪夜同宿小酌】白居易 

宪府触邪峨豸角，琐闱驳正犯龙鳞。那知近地斋居客， 
忽作深山同宿人。一盏寒灯云外夜，数杯温酎雪中春。 
林泉莫作多时计，谏猎登封忆旧臣。古



   卷459_52 【履道西门二首】白居易 

履道西门有弊居，池塘竹树绕吾庐。豪华肥壮虽无分， 
饱暖安闲即有馀。行灶朝香炊早饭，小园春暖掇新蔬。 
夷齐黄绮夸芝蕨，比我盘飧恐不如。古

履道西门独掩扉，官休病退客来稀。亦知轩冕荣堪恋， 
其奈田园老合归。跛鳖难随骐骥足，伤禽莫趁凤凰飞。 
世间认得身人少，今我虽愚亦庶几。知



   卷459_53 【偶吟】白居易 

人生变改故无穷，昔是朝官今野翁。久寄形于朱紫内， 
渐抽身入蕙荷中。无情水任方圆器，不系舟随去住风。 
犹有鲈鱼莼菜兴，来春或拟往江东。知



   卷459_54 【雪夜小饮赠梦得】白居易 

同为懒慢园林客，共对萧条雨雪天。小酌酒巡销永夜， 
大开口笑送残年。久将时背成遗老，多被人呼作散仙。 
呼作散仙应有以，曾看东海变桑田。知



   卷459_55 【岁暮夜长病中灯下闻卢尹夜宴以诗戏之且为来日张本也】白居易 

荣闹兴多嫌昼短，衰闲睡少觉明迟。当君秉烛衔杯夜， 
是我停飧服药时。枕上愁吟堪发病，府中欢笑胜寻医。 
明朝强出须谋乐，不拟车公更拟谁。知



   卷459_56 【病中数会张道士见讥，以此答之】白居易 

亦知数出妨将息，不可端居守寂寥。病即药窗眠尽日， 
兴来酒席坐通宵。贤人易狎须勤饮，姹女难禁莫慢烧。 
张道士输白道士，一杯沆瀣便逍遥。知



   卷459_57 【卯饮】白居易 

短屏风掩卧床头，乌帽青毡白氎裘。
卯饮一杯眠一觉，世间何事不悠悠。



   卷459_58 【寄题馀杭郡楼，兼呈裴使君】白居易 

官历二十政，宦游三十秋。江山与风月，最忆是杭州。 
北郭沙堤尾，西湖石岸头。绿觞春送客，红烛夜回舟。 
不敢言遗爱，空知念旧游。凭君吟此句，题向望涛楼。斋



   卷459_59 【杨六尚书留太湖石在洛下借置庭中因对举杯寄赠绝句】白居易 

借君片石意何如，置向庭中慰索居。
每就玉山倾一酌，兴来如对醉尚书。



   卷459_60 【喜入新年自咏（时年七十一）】白居易 

白须如雪五朝臣，又值新正第七旬。老过占他蓝尾酒， 
病馀收得到头身。销磨岁月成高位，比类时流是幸人。 
大历年中骑竹马，几人得见会昌春。知



   卷459_61 【滩声】白居易 

碧玉班班沙历历，清流决决响泠泠。
自从造得滩声后，玉管朱弦可要听。



   卷459_62 【题石泉】白居易 

殷勤傍石绕泉行，不说何人知我情。
渐恐耳聋兼眼暗，听泉看石不分明。



   卷459_63 【送王卿使君赴任苏州因思花迎新使感旧游…西院一别】白居易 

一别苏州十八载，时光人事随年改。不论竹马尽成人， 
亦恐桑田半为海。莺入故宫含意思，花迎新使生光彩。 
为报江山风月知，至今白使君犹在。知



   卷459_64 【出斋日喜皇甫十早访】白居易 

三旬斋满欲衔杯，平旦敲门门未开。
除却朗之携一榼，的应不是别人来。



   卷459_65 【会昌二年春题池西小楼】白居易 

花边春水水边楼，一坐经今四十秋。望月桥倾三遍换， 
采莲船破五回修。园林一半成乔木，邻里三分作白头。 
苏李冥蒙随烛灭，陈樊漂泊逐萍流。虽贫眼下无妨乐， 
纵病心中不与愁。自笑灵光岿然在，春来游得且须游。主



   卷459_66 【酬南洛阳早春见赠】白居易 

物华春意尚迟回，赖有东风昼夜催。寒缒柳腰收未得， 
暖熏花口噤初开。欲披云雾联襟去，先喜琼琚入袖来。 
久病长斋诗老退，争禁年少洛阳才。主



   卷459_67 【对新家酝玩自种花】白居易 

香麹亲看造，芳丛手自栽。迎春报酒熟，垂老看花开。 
红蜡半含萼，绿油新酦醅。玲珑五六树，潋滟两三杯。 
恐有狂风起，愁无好客来。独酣还独语，待取月明回。主



   卷459_68 【携酒往朗之庄居同饮】白居易 

慵中又少经过处，别后都无劝酒人。
不挈一壶相就醉，若为将老度残春。



   卷459_69 【以诗代书，酬慕巢尚书见寄】白居易 

书意诗情不偶然，苦云梦想在林泉。愿为愚谷烟霞侣， 
思结空门香火缘。每愧尚书情眷眷，自怜居士病绵绵。 
不知待得心期否，老校于君六七年。古



   卷459_70 【春尽日】白居易 

芳景销残暑气生，感时思事坐含情。无人开口共谁语， 
有酒回头还自倾。醉对数丛红芍药，渴尝一碗绿昌明。 
春归似遣莺留语，好住园林三两声。古



   卷459_71 【招山僧】白居易 

能入城中乞食否，莫辞尘土污袈裟。
欲知住处东城下，绕竹泉声是白家。



   卷459_72 【夏日与闲禅师林下避暑】白居易 

洛景城西尘土红，伴僧闲坐竹泉东。绿萝潭上不见日， 
白石滩边长有风。热恼渐知随念尽，清凉常愿与人同。 
每因毒暑悲亲故，多在炎方瘴海中。主



   卷459_73 【题新涧亭，兼酬寄朝中亲故见赠】白居易 

何处披襟风快哉，一亭临涧四门开。金章紫绶辞腰去， 
白石清泉就眼来。自得所宜还独乐，各行其志莫相咍。 
禽鱼出得池笼后，纵有人呼可更回。主



   卷459_74 【病中看经赠诸道侣】白居易 

右眼昏花左足风，金篦石水用无功。不如回念三乘乐， 
便得浮生百病空。无子同居草庵下，有妻偕老道场中。 
何烦更请僧为侣，月上新归伴病翁。主



   卷459_75 【游丰乐招提佛光三寺】白居易 

竹鞋葵扇白绡巾，林野为家云是身。山寺每游多寄宿， 
都城暂出即经旬。汉容黄绮为逋客，尧放巢由作外臣。 
昨日制书临郡县，不该愚谷醉乡人。主



   卷459_76 【醉中得上都亲友书以予停俸多时忧…乘酒兴咏而报之】白居易 

头白醉昏昏，狂歌秋复春。一生耽酒客，五度弃官人。 
异世陶元亮，前生刘伯伦。卧将琴作枕，行以锸随身。 
岁要衣三对，年支谷一囷。园葵烹佐饭，林叶扫添薪。 
没齿甘蔬食，摇头谢缙绅。自能抛爵禄，终不恼交亲。 
但得杯中渌，从生甑上尘。烦君问生计，忧醒不忧贫。古



   卷459_77 【池畔逐凉】白居易 

风清泉冷竹修修，三伏炎天凉似秋。黄犬引迎骑马客， 
青衣扶下钓鱼舟。衰容自觉宜闲坐，蹇步谁能更远游。 
料得此身终老处，只应林下与滩头。古



   卷459_78 【池鹤八绝句·鸡赠鹤】白居易 

一声警露君能薄，五德司晨我用多。
不会悠悠时俗士，重君轻我意如何。



   卷459_79 【池鹤八绝句·鹤答鸡】白居易 

尔争伉俪泥中斗，吾整羽仪松上栖。
不可遣他天下眼，却轻野鹤重家鸡。



   卷459_80 【池鹤八绝句·乌赠鹤】白居易 

与君白黑大分明，纵不相亲莫见轻。
我每夜啼君怨别，玉徽琴里忝同声。



   卷459_81 【池鹤八绝句·鹤答乌】白居易 

吾爱栖云上华表，汝多攫肉下田中。
吾音中羽汝声角，琴曲虽同调不同。



   卷459_82 【池鹤八绝句·鸢赠鹤】白居易 

君夸名鹤我名鸢，君叫闻天我戾天。
更有与君相似处，饥来一种啄腥膻。



   卷459_83 【池鹤八绝句·鹤答鸢】白居易 

无妨自是莫相非，清浊高低各有归。
鸾鹤群中彩云里，几时曾见喘鸢飞。



   卷459_84 【池鹤八绝句·鹅赠鹤】白居易 

君因风送入青云，我被人驱向鸭群。
雪颈霜毛红网掌，请看何处不如君。



   卷459_85 【池鹤八绝句·鹤答鹅】白居易 

右军殁后欲何依，只合随鸡逐鸭飞。
未必牺牲及吾辈，大都我瘦胜君肥。



   卷459_86 【谈氏小外孙玉童】白居易 

外翁七十孙三岁，笑指琴书欲遣传。自念老夫今耄矣， 
因思稚子更茫然。中郎馀庆钟羊祜，子幼能文似马迁。 
才与不才争料得，东床空后且娇怜。古



   卷459_87 【送后集往庐山东林寺，兼寄云皋上人】白居易 

后集寄将何处去，故山迢递在匡庐。旧僧独有云皋在， 
三二年来不得书。别后道情添几许，老来筋力又何如。 
来生缘会应非远，彼此年过七十馀。古



   卷459_88 【客有说（客即李浙东也，所说不能具录其事）】白居易 

近有人从海上回，海山深处见楼台。
中有仙龛虚一室，多传此待乐天来。



   卷459_89 【答客说】白居易 

吾学空门非学仙，恐君此说是虚传。
海山不是吾归处，归即应归兜率天。



   卷459_90 【哭刘尚书梦得二首】白居易 

四海齐名白与刘，百年交分两绸缪。同贫同病退闲日， 
一死一生临老头。杯酒英雄君与操，文章微婉我知丘。 
贤豪虽殁精灵在，应共微之地下游。古

今日哭君吾道孤，寝门泪满白髭须。不知箭折弓何用， 
兼恐唇亡齿亦枯。窅窅穷泉埋宝玉，駸駸落景挂桑榆。 
夜台暮齿期非远，但问前头相见无。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十 
 
   
　 
　

　
 　



   卷460_1 【昨日复今辰】白居易 

昨日复今辰，悠悠七十春。所经多故处，却想似前身。 
散秩优游老，闲居净洁贫。螺杯中有物，鹤氅上无尘。 
解佩收朝带，抽簪换野巾。风仪与名号，别是一生人。古



   卷460_2 【病疮】白居易 

门有医来往，庭无客送迎。病销谈笑兴，老足叹嗟声。 
鹤伴临池立，人扶下砌行。脚疮春断酒，那得有心情。知



   卷460_3 【游赵村杏花】白居易 

赵村红杏每年开，十五年来看几回。
七十三人难再到，今春来是别花来。



   卷460_4 【刑部尚书致仕】白居易 

十五年来洛下居，道缘俗累两何如。迷路心回因向佛， 
宦途事了是悬车。全家遁世曾无闷，半俸资身亦有馀。 
唯是名衔人不会，毗耶长者白尚书。斋



   卷460_5 【初致仕后戏酬留守牛相公，并呈分司诸寮友】白居易 

南北东西无所羁，挂冠自在胜分司。探花尝酒多先到， 
拜表行香尽不知。炮笋烹鱼饱餐后，拥袍枕臂醉眠时。 
报君一语君应笑，兼亦无心羡保厘。斋



   卷460_6 【问诸亲友】白居易 

七十人难到，过三更较稀。占花租野寺，定酒典朝衣。 
趁醉春多出，贪欢夜未归。不知亲故口，道我是耶非。古



   卷460_7 【戏问牛司徒】白居易 

抖擞尘缨捋白须，半酣扶起问司徒。
不知诏下悬车后，醉舞狂歌有例无。



   卷460_8 【不与老为期】白居易 

不与老为期，因何两鬓丝。才应免夭促，便已及衰羸。 
昨夜梦何在，明朝身不知。百忧非我所，三乐是吾师。 
闭目常闲坐，低头每静思。存神机虑息，养气语言迟。 
行亦携诗箧，眠多枕酒卮。自惭无一事，少有不安时。知



   卷460_9 【开龙门八节石滩诗二首】白居易 

铁凿金锤殷若雷，八滩九石剑棱摧。竹篙桂楫飞如箭， 
百筏千艘鱼贯来。振锡导师凭众力，挥金退傅施家财。 
他时相逐四方去，莫虑尘沙路不开。知

七十三翁旦暮身，誓开险路作通津。夜舟过此无倾覆， 
朝胫从今免苦辛。十里叱滩变河汉，八寒阴狱化阳春。 
我身虽殁心长在，暗施慈悲与后人。主



   卷460_10 【闲坐】白居易 

婆娑放鸡犬，嬉戏任儿童。闲坐槐阴下，开襟向晚风。 
沤麻池水里，晒枣日阳中。人物何相称，居然田舍翁。斋



   卷460_11 【酬寄牛相公同宿话旧劝酒见赠】白居易 

每来政事堂中宿，共忆华阳观里时。日暮独归愁米尽， 
泥深同出借驴骑。交游今日唯残我，富贵当年更有谁。 
彼此相看头雪白，一杯可合重推辞。斋



   卷460_12 【道场独坐】白居易 

整顿衣巾拂净床，一瓶秋水一炉香。不论烦恼先须去， 
直到菩提亦拟忘。朝谒久停收剑珮，宴游渐罢废壶觞。 
世间无用残年处，只合逍遥坐道场。斋



   卷460_13 【偶作寄朗之】白居易 

历想为官日，无如刺史时。欢娱接宾客，饱暖及妻儿。 
自到东都后，安闲更得宜。分司胜刺史，致仕胜分司。 
何况园林下，欣然得朗之。仰名同旧识，为乐即新知。 
有雪先相访，无花不作期。斗醲干酿酒，夸妙细吟诗。 
里巷千来往，都门五别离。岐分两回首，书到一开眉。 
叶落槐亭院，冰生竹阁池。雀罗谁问讯，鹤氅罢追随。 
身与心俱病，容将力共衰。老来多健忘，唯不忘相思。斋



   卷460_14 【狂吟七言十四韵】白居易 

亦知世是休明世，自想身非富贵身。但恐人间为长物， 
不如林下作遗民。游依二室成三友，住近双林当四邻。 
性海澄渟平少浪，心田洒扫净无尘。香山闲宿一千夜， 
梓泽连游十六春。是客相逢皆故旧，无僧每见不殷勤。 
药停有喜闲销疾，金尽无忧醉忘贫。补绽衣裳愧妻女， 
支持酒肉赖交亲。俸随日计钱盈贯，禄逐年支粟满囷。 
洛堰鱼鲜供取足，游村果熟馈争新。诗章人与传千首， 
寿命天教过七旬。点检一生徼幸事，东都除我更无人。主



   卷460_15 【喜裴涛使君携诗见访，醉中戏赠】白居易 

忽闻扣户醉吟声，不觉停杯倒屣迎。
共放诗狂同酒癖，与君别是一亲情。



   卷460_16 【得潮州杨相公继之书并诗，以此寄之】白居易 

诗情书意两殷勤，来自天南瘴海滨。初睹银钩还启齿， 
细吟琼什欲沾巾。凤池隔绝三千里，蜗舍沈冥十五春。 
唯有新昌故园月，至今分照两乡人。古



   卷460_17 【宿府池西亭】白居易 

池上平桥桥下亭，夜深睡觉上桥行。
白头老尹重来宿，十五年前旧月明。



   卷460_18 【闲眠】白居易 

暖床斜卧日曛腰，一觉闲眠百病销。
尽日一餐茶两碗，更无所要到明朝。



   卷460_19 【杨柳枝词】白居易 

一树春风千万枝，嫩于金色软于丝。
永丰西角荒园里，尽日无人属阿谁。



   卷460_20 【诏取永丰柳植禁苑感赋】白居易 

一树衰残委泥土，双枝荣耀植天庭。
定知玄象今春后，柳宿光中添两星。



   卷460_21 【斋居春久，感事遣怀】白居易 

斋戒坐三旬，笙歌发四邻。月明停酒夜，眼暗看花人。 
赖学空为观，深知念是尘。犹思闲语笑，未忘旧交亲。 
久作龙门主，多为兔苑宾。水嬉歌尽日，雪宴烛通晨。 
事事皆过分，时时自问身。风光抛得也，七十四年春。斋



   卷460_22 【每见吕南二郎中新文辄窃有所叹惜因成长句以咏所怀】白居易 

双金百炼少人知，纵我知君徒尔为。望梅阁老无妨渴， 
画饼尚书不救饥。白日回头看又晚，青云举足蹑何迟。 
壮年可惜虚销掷，遣把闲杯吟咏诗。斋



   卷460_23 【胡吉郑刘卢张等六贤皆多年寿予亦次焉…纪之传好事者】白居易 

七人五百七十岁，拖紫纡朱垂白须。手里无金莫嗟叹， 
尊中有酒且欢娱。诗吟两句神还王，酒饮三杯气尚粗。 
嵬峨狂歌教婢拍，婆娑醉舞遣孙扶。天年高过二疏傅， 
人数多于四皓图。除却三山五天竺，人间此会更应无。主



   卷460_24 【欢喜二偈】白居易 

得老加年诚可喜，当春对酒亦宜欢。
心中别有欢喜事，开得龙门八节滩。

眼暗头旋耳重听，唯馀心口尚醒醒。
今朝欢喜缘何事，礼彻佛名百部经。



   卷460_25 【闲居贫活计】白居易 

冠盖闲居少，箪瓢陋巷深。称家开户牖，量力置园林。 
俭薄身都惯，营为力不任。饥烹一斤肉，暖卧两重衾。 
尊有陶潜酒，囊无陆贾金。莫嫌贫活计，更富即劳心。斋



   卷460_26 【赠诸少年】白居易 

少年莫笑我蹉跎，听我狂翁一曲歌。入手荣名取虽少， 
关心稳事得还多。老惭退马沾刍秣，高喜归鸿脱弋罗。 
官给俸钱天与寿，些些贫病奈吾何。斋



   卷460_27 【感所见】白居易 

巧者焦劳智者愁，愚翁何喜复何忧。莫嫌山木无人用， 
大胜笼禽不自由。网外老鸡因断尾，盘中鲜鲙为吞钩。 
谁人会我心中事，冷笑时时一掉头。斋



   卷460_28 【寄黔州马常侍】白居易 

闲看双节信为贵，乐饮一杯谁与同。
可惜风情与心力，五年抛掷在黔中。



   卷460_29 【和李相公留守题漕上新桥六韵（同用黎字）】白居易 

选石铺新路，安桥压古堤。似从银汉下，落傍玉川西。 
影定栏杆倒，标高华表齐。烟开虹半见，月冷鹤双栖。 
材映夔龙小，功嫌元凯低。从容济世后，馀力及黔黎。知



   卷460_30 【闲居】白居易 

风雨萧条秋少客，门庭冷静昼多关。金羁骆马近卖却， 
罗袖柳枝寻放还。书卷略寻聊取睡，酒杯浅把粗开颜。 
眼昏入夜休看月，脚重经春不上山。心静无妨喧处寂， 
机忘兼觉梦中闲。是非爱恶销停尽，唯寄空身在世间。古



   卷460_31 【新秋夜雨】白居易 

蟋蟀暮啾啾，光阴不少留。松檐半夜雨，风幌满床秋。 
曙早灯犹在，凉初簟未收。新晴好天气，谁伴老人游。知



   卷460_32 【春眠】白居易 

枕低被暖身安稳，日照房门帐未开。
还有少年春气味，时时暂到梦中来。



   卷460_33 【喜老自嘲】白居易 

面黑头雪白，自嫌还自怜。毛龟蓍下老，蝙蝠鼠中仙。 
名籍同逋客，衣装类古贤。裘轻被白氎，靴暖蹋乌毡。 
周易休开卦，陶琴不上弦。任从人弃掷，自与我周旋。 
铁马因疲退，铅刀以钝全。行开第八秩，可谓尽天年。主



   卷460_34 【能无愧】白居易 

十两新绵褐，披行暖似春。一团香絮枕，倚坐稳于人。 
婢仆遣他尝药草，儿孙与我拂衣巾。回看左右能无愧， 
养活枯残废退身。主



   卷460_35 【河阳石尚书破回鹘迎贵主过上党射…称叹不足以诗美之】白居易 

塞北虏郊随手破，山东贼垒掉鞭收。乌孙公主归秦地， 
白马将军入潞州。剑拔青鳞蛇尾活，弦抨赤羽火星流。 
须知鸟目犹难漏，纵有天狼岂足忧。画角三声刁斗晓， 
清商一部管弦秋。他时麟阁图勋业，更合何人居上头。知



   卷460_36 【自咏老身示诸家属】白居易 

寿及七十五，俸沾五十千。夫妻偕老日，甥侄聚居年。 
粥美尝新米，袍温换故绵。家居虽濩落，眷属幸团圆。 
置榻素屏下，移炉青帐前。书听孙子读，汤看侍儿煎。 
走笔还诗债，抽衣当药钱。支分闲事了，爬背向阳眠。古



   卷460_37 【自问此心呈诸老伴】白居易 

朝问此心何所思，暮问此心何所为。不入公门慵敛手， 
不看人面免低眉。居士室间眠得所，少年场上饮非宜。 
闲谈亹亹留诸老，美酝徐徐进一卮。心未曾求过分事， 
身常少有不安时。此心除自谋身外，更问其馀尽不知。斋



   卷460_38 【六年立春日人日作】白居易 

二日立春人七日，盘蔬饼饵逐时新。年方吉郑犹为少， 
家比刘韩未是贫。乡园节岁应堪重，亲故欢游莫厌频。 
试作循潮封眼想，何由得见洛阳春。斋



   卷460_39 【斋居偶作】白居易 

童子装炉火，行添一炷香。老翁持麈尾，坐拂半张床。 
卷缦看天色，移斋近日阳。甘鲜新饼果，稳暖旧衣裳。 
止足安生理，悠闲乐性场。是非一以遣，动静百无妨。 
岂有物相累，兼无情可忘。不须忧老病，心是自医王。主



   卷460_40 【咏身】白居易 

自中风来三历闰，从悬车后几逢春。周南留滞称遗老， 
汉上羸残号半人。薄有文章传子弟，断无书札答交亲。 
馀年自问将何用，恐是人间剩长身。主



   卷460_41 【予与山南王仆射起、淮南李仆射绅…举之、公垂二相公】白居易 

故交海内只三人，二坐岩廊一卧云。老爱诗书还似我， 
荣兼将相不如君。百年胶漆初心在，万里烟霄中路分。 
阿阁鸾凰野田鹤，何人信道旧同群。主



   卷460_42 【读道德经】白居易 

玄元皇帝著遗文，乌角先生仰后尘。金玉满堂非己物， 
子孙委蜕是他人。世间尽不关吾事，天下无亲于我身。 
只有一身宜爱护，少教冰炭逼心神。主



   卷460_43 【禽虫十二章】白居易 

燕违戊巳鹊避岁，兹事因何羽族知。
疑有凤凰颁鸟历，一时一日不参差。

水中科斗长成蛙，林下桑虫老作蛾。
蛙跳蛾舞仰头笑，焉用鹍鹏鳞羽多。

江鱼群从称妻妾，塞雁联行号弟兄。
但恐世间真眷属，亲疏亦是强为名。

蚕老茧成不庇身，蜂饥蜜熟属他人。
须知年老忧家者，恐是二虫虚苦辛。

阿阁鹓鸾田舍乌，妍蚩贵贱两悬殊。
如何闭向深笼里，一种摧颓触四隅。

兽中刀枪多怒吼，鸟遭罗弋尽哀鸣。
羔羊口在缘何事，暗死屠门无一声。

蟭螟杀敌蚊巢上，蛮触交争蜗角中。
应是诸天观下界，一微尘内斗英雄。

蟏蛸网上罥蜉蝣，反覆相持死始休。
何异浮生临老日，一弹指顷报恩雠。

蚁王化饭为臣妾，蜾母偷虫作子孙。
彼此假名非本物，其间何怨复何恩。

豆苗鹿嚼解乌毒，艾叶雀衔夺燕巢。
鸟兽不曾看本草，谙知药性是谁教。

一鼠得仙生羽翼，众鼠相看有羡色。
岂知飞上未半空，已作乌鸢口中食。

鹅乳养雏遗在水，鱼心想子变成鳞。
细微幽隐何穷事，知者唯应是圣人。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十一 
 
   
　 
　

　
 　



   卷461_1 【窗中列远岫】白居易 

天静秋山好，窗开晓翠通。遥怜峰窈窕，不隔竹朦胧。 
万点当虚室，千重叠远空。列檐攒秀气，缘隙助清风。 
碧爱新晴后，明宜反照中。宣城郡斋在，望与古时同。古



   卷461_2 【玉水记方流】白居易 

良璞含章久，寒泉彻底幽。矩浮光滟滟，方折浪悠悠。 
凌乱波纹异，萦回水性柔。似风摇浅濑，疑月落清流。 
潜颍应傍达，藏真岂上浮。玉人如不见，沦弃即千秋。古



   卷461_3 【大社观献捷诗】白居易 

淮海妖氛灭，乾坤嘉气通。班师郊社内，操袂凯歌中。 
庙算无遗策，天兵不战功。小臣同鸟兽，率舞向皇风。知



   卷461_4 【自诲】白居易 

乐天乐天，来与汝言。汝宜拳拳，终身行焉。物有万类， 
锢人如锁。事有万感，爇人如火。万类递来，锁汝形骸。 
使汝未老，形枯如柴。万感递至，火汝心怀。使汝未死， 
心化为灰。乐天乐天，可不大哀，汝胡不惩往而念来。 
人生百岁七十稀，设使与汝七十期。汝今年已四十四， 
却后二十六年能几时。汝不思二十五六年来事， 
疾速倏忽如一寐。往日来日皆瞥然，胡为自苦于其间。 
乐天乐天，可不大哀。而今而后，汝宜饥而食，渴而饮； 
昼而兴，夜而寝；无浪喜，无妄忧；病则卧，死则休。 
此中是汝家，此中是汝乡，汝何舍此而去，自取其遑遑。 
遑遑兮欲安往哉，乐天乐天归去来。知



   卷461_5 【三谣·蟠木谣】白居易 

蟠木蟠木，有似我身；不中乎器，无用于人。 
下拥肿而上辚菌，桷不桷兮轮不轮。 
天子建明堂兮既非梁栋，诸侯斫大辂兮材又不中。 
唯我病夫，或有所用。用尔为几，承吾臂支吾颐而已矣。 
不伤尔性，不枉尔理。尔怏怏为几之外，无所用尔。 
尔既不材，吾亦不材，胡为乎人间裴回？蟠木蟠木， 
吾与汝归草堂去来。知



   卷461_6 【三谣·素屏谣】白居易 

素屏素屏，胡为乎不文不饰，不丹不青？ 
当世岂无李阳冰之篆字，张旭之笔迹？边鸾之花鸟， 
张璪之松石？吾不令加一点一画于其上，欲尔保真而全白。 
吾于香炉峰下置草堂，二屏倚在东西墙。 
夜如明月入我室，晓如白云围我床。我心久养浩然气， 
亦欲与尔表里相辉光。尔不见当今甲第与王宫， 
织成步障银屏风。缀珠陷钿贴云母，五金七宝相玲珑。 
贵豪待此方悦目，晏然寝卧乎其中。素屏素屏， 
物各有所宜，用各有所施。尔今木为骨兮纸为面， 
舍吾草堂欲何之？主



   卷461_7 【三谣·朱藤谣】白居易 

朱藤朱藤，温如红玉，直如朱绳。自我得尔以为杖， 
大有裨于股肱。前年左选，东南万里。交游别我于国门， 
亲友送我于浐水。登高山兮车倒轮摧，渡汉水兮马跙蹄开。 
中途不进，部曲多回。唯此朱藤，实随我来。瘴疠之乡， 
无人之地。扶卫衰病，驱诃魑魅。吾独一身，赖尔为二。 
或水或陆，自北徂南。泥黏雪滑，足力不堪。吾本两足， 
得尔为三。紫霄峰头，黄石岩下。松门石磴，不通舆马。 
吾与尔披云拨水，环山绕野。二年蹋遍匡庐间， 
未尝一步而相舍。虽有佳子弟、良友朋，扶危助蹇， 
不如朱藤。嗟乎，穷既若是，通复何如，吾不以常杖待尔， 
尔勿以常人望吾。朱藤朱藤，吾虽青云之上、黄泥之下， 
誓不弃尔于斯须。知



   卷461_8 【无可奈何歌】白居易 

无可奈何兮，白日走而朱颜颓。少日往而老日催， 
生者不住兮死者不回。况乎宠辱丰悴之外物， 
又何常不十去而一来？去不可挽兮来不可推， 
无可奈何兮，已焉哉。惟天长而地久，前无始兮后无终。 
嗟吾生之几何，寄瞬息乎其中。又如太仓之稊米， 
委一粒于万钟。何不与道逍遥，委化从容，纵心放志， 
泄泄融融。胡为乎分爱恶于生死，系忧喜于穷通。 
倔强其骨髓，龃龉其心胸。合冰炭以交战，只自苦兮厥躬。 
彼造物者，云何不为？此与化者，云何不随？或喣或吹， 
或盛或衰，虽千变与万化，委一顺以贯之。为彼何非， 
为此何是？谁冥此心，梦蝶之子。何祸非福，何吉非凶？ 
谁达此观，丧马之翁。俾吾为秋毫之杪，吾亦自足， 
不见其小；俾吾为泰山之阿，吾亦无馀，不见其多。 
是以达人静则吻然与阴合迹，动则浩然与阳同波。 
委顺而已，孰知其他。时邪命邪，吾其无奈彼何； 
委邪顺邪，彼亦无奈吾何。夫两无奈何， 
然后能冥至顺而合太和。故吾所以饮太和，扣至顺， 
而为无可奈何之歌。主



   卷461_9 【池上篇】白居易 

十亩之宅，五亩之园。有水一池，有竹千竿。勿谓土狭， 
勿谓地偏。足以容膝，足以息肩。有堂有庭，有桥有船。 
有书有酒，有歌有弦。有叟在中，白须飘然。识分知足， 
外无求焉。如鸟择木，姑务巢安。如龟居坎，不知海宽。 
灵鹤怪石，紫菱白莲。皆吾所好，尽在吾前。时饮一杯， 
或吟一篇。妻孥熙熙，鸡犬闲闲。优哉游哉， 
吾将终老乎其间。主



   卷461_10 【齿落辞】白居易 

嗟嗟乎双齿，自吾有之尔，俾尔嚼肉咀蔬，衔杯漱水； 
丰吾肤革，滋吾血髓；从幼逮老，勤亦至矣。幸有辅车， 
非无龂齶。胡然舍我，一旦双落。齿虽无情，吾岂无情。 
老与齿别，齿随涕零。我老日来，尔去不回。嗟嗟乎双齿， 
孰谓而来哉，孰谓而去哉？齿不能言，请以意宣。 
为口中之物，忽乎六十馀年。昔君之壮也，血刚齿坚； 
今君之老矣，血衰齿寒。辅车龂齶，日削月朘。 
上参差而下卼臲，曾何足以少安。嘻，君其听哉： 
女长辞姥，臣老辞主。发衰辞头，叶枯辞树。物无细大， 
功成者去。君何嗟嗟，独不闻诸道经：我身非我有也， 
盖天地之委形；君何嗟嗟，又不闻诸佛说：是身如浮云， 
须臾变灭。由是而言，君何有焉？所宜委百骸而顺万化， 
胡为乎嗟嗟于一牙一齿之间。吾应曰：吾过矣，尔之言然。古



   卷461_11 【不能忘情吟】白居易 

鬻骆马兮放杨柳枝，掩翠黛兮顿金羁。 
马不能言兮长鸣而却顾，杨柳枝再拜长跪而致辞。 
辞曰：主乘此骆五年，凡千有八百日。衔橛之下， 
不惊不逸。素事主十年，凡三千有六百日。巾栉之间， 
无违无失。今素貌虽陋，未至衰摧。骆力犹壮， 
又无虺隤。即骆之力，尚可以代主一步；素之歌， 
亦可以送主一杯。一旦双去，有去无回。故素将去， 
其辞也苦；骆将去，其鸣也哀。此人之情也，马之情也， 
岂主君独无情哉？予俯而叹，仰而咍，且曰：骆，骆， 
尔勿嘶：素，素，尔勿啼。骆反厩，素反闺。吾疾虽作， 
年虽颓，幸未及项籍之将死。何必一日之内， 
弃骓兮而别虞兮。乃目素兮素兮，为我歌杨柳枝。 
我姑酌彼金罍，我与尔归醉乡去来。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十二 
 
   
　 
　

　
 　



   卷462_1 【劝酒（以下见《文苑英华》）】白居易 

昨与美人对尊酒，朱颜如花腰似柳。今与美人倾一杯， 
秋风飒飒头上来。年光似水向东去，两鬓不禁白日催。 
东邻起楼高百尺，璇题照日光相射。珠翠无非二八人， 
盘筵何啻三千客。邻家儒者方下帷，夜诵古书朝忍饥。 
身年三十未入仕，仰望东邻安可期。一朝逸翮乘风势， 
金榜高张登上第。春闱未了冬登科，九万抟风谁与继。 
不逾十稔居台衡，门前车马纷纵横。人人仰望在何处， 
造化笔头云雨生。东邻高楼色未改，主人云亡息犹在。 
金玉车马一不存，朱门更有何人待。墙垣反锁长安春， 
楼台渐渐属西邻。松篁薄暮亦栖鸟，桃李无情还笑人。 
忆昔东邻宅初构，云甍彩栋皆非旧。玳瑁筵前翡翠栖， 
芙蓉池上鸳鸯斗。日往月来凡几秋，一衰一盛何悠悠。 
但教帝里笙歌在，池上年年醉五侯。斋



   卷462_2 【南阳小将张彦硖口镇税人场射虎歌】白居易 

海内昔年狎太平，横目穰穰何峥嵘。天生天杀岂天怒， 
忍使朝朝喂猛虎。关东驿路多丘荒，行人最忌税人场。 
张彦雄特制残暴，见之叱起如叱羊。鸣弦霹雳越幽阻， 
往往依林犹旅拒。草际旋看委锦茵，腰间不更抽白羽。 
老饕已毙众雏恐，童稚揶揄皆自勇。忠良效顺势亦然， 
一剑猜狂敢轻动。有文有武方为国，不是英雄伏不得。 
试征张彦作将军，几个将军愿策勋。斋



   卷462_3 【阴雨】白居易 

润叶濡枝浃四方，浓云来去势何长。
旷然寰宇清风满，救旱功高暑气凉。



   卷462_4 【喜雨】白居易 

西北油然云势浓，须臾滂沛雨飘空。
顿疏万物焦枯意，定看秋郊稼穑丰。



   卷462_5 【过故洛城】白居易 

故城门前春日斜，故城门里无人家。
市朝欲认不知处，漠漠野田飞草花。



   卷462_6 【江南喜逢萧九彻因话长安旧游戏赠五十韵（见才调集）】白居易 

忆昔嬉游伴，多陪欢宴场。寓居同永乐，幽会共平康。 
师子寻前曲，声儿出内坊。花深态奴宅，竹错得怜堂。 
庭晚开红药，门闲荫绿杨。经过悉同巷，居处尽连墙。 
时世高梳髻，风流澹作妆。戴花红石竹，帔晕紫槟榔。 
鬓动悬蝉翼，钗垂小凤行。拂胸轻粉絮，暖手小香囊。 
选胜移银烛，邀欢举玉觞。炉烟凝麝气，酒色注鹅黄。 
急管停还奏，繁弦慢更张。雪飞回舞袖，尘起绕歌梁。 
旧曲翻调笑，新声打义扬。名情推阿轨，巧语许秋娘。 
风暖春将暮，星回夜未央。宴馀添粉黛，坐久换衣裳。 
结伴归深院，分头入洞房。彩帷开翡翠，罗荐拂鸳鸯。 
留宿争牵袖，贪眠各占床。绿窗笼水影，红壁背灯光。 
索镜收花钿，邀人解袷裆。暗娇妆靥笑，私语口脂香。 
怕听钟声坐，羞明映缦藏。眉残蛾翠浅，鬟解绿云长。 
聚散知无定，忧欢事不常。离筵开夕宴，别骑促晨装。 
去住青门外，留连浐水傍。车行遥寄语，马驻共相望。 
云雨分何处，山川共异方。野行初寂寞，店宿乍恓惶。 
别后嫌宵永，愁来厌岁芳。几看花结子，频见露为霜。 
岁月何超忽，音容坐渺茫。往还书断绝，来去梦游扬。 
自我辞秦地，逢君客楚乡。常嗟异岐路，忽喜共舟航。 
话旧堪垂泪，思乡数断肠。愁云接巫峡，泪竹近潇湘。 
月落江湖阔，天高节候凉。浦深烟渺渺，沙冷月苍苍。 
红叶江枫老，青芜驿路荒。野风吹蟋蟀，湖水浸菰蒋。 
帝路何由见，心期不可忘。旧游千里外，往事十年强。 
春昼提壶饮，秋林摘橘尝。强歌还自感，纵饮不成狂。 
永夜长相忆，逢君各共伤。殷勤万里意，并写赠萧郎。斋



   卷462_7 【赠薛涛（见张为主客图）】白居易 

蛾眉山势接云霓，欲逐刘郎北路迷。
若似剡中容易到，春风犹隔武陵溪。



   卷462_8 【酬令狐留守尚书见赠十韵】白居易 

长庆清风在，夔龙燮理馀。太和膏雨降，周邵保厘初。 
嵩少当宫署，伊瀍入禁渠。晓关开玉兔，夕钥纳银鱼。 
旧眷怜移疾，新吟念索居。离声双白鹂，行色一篮舆。 
罢免无馀俸，休闲有敝庐。慵于嵇叔夜，渴似马相如。 
酒每蒙酤我，诗尝许起予。洛中归计定，一半为尚书。斋



   卷462_9 【听芦管】白居易 

幽咽新芦管，凄凉古竹枝。似临猿峡唱，疑在雁门吹。 
调为高多切，声缘小乍迟。粗豪嫌觱篥，细妙胜参差。 
云水巴南客，风沙陇上儿。屈原收泪夜，苏武断肠时。 
仰秣胡驹听，惊栖越鸟知。何言胡越异，闻此一同悲。主



   卷462_10 【送滕庶子致仕归婺州】白居易 

春风秋月携歌酒，八十年来玩物华。已见曾孙骑竹马， 
犹听侍女唱梅花。入乡不杖归时健，出郭乘轺到处夸。 
儿著绣衣身衣锦，东阳门户胜滕家。主



   卷462_11 【送刘郎中赴任苏州】白居易 

仁风膏雨去随轮，胜境欢游到逐身。水驿路穿儿店月， 
花船棹入女湖春。宣城独咏窗中岫，柳恽单题汀上蘋。 
何似姑苏诗太守，吟诗相继有三人。主



   卷462_12 【福先寺雪中饯刘苏州】白居易 

送君何处展离筵，大梵王宫大雪天。庾岭梅花落歌管， 
谢家柳絮扑金田。乱从纨袖交加舞，醉入篮舆取次眠。 
却笑召邹兼访戴，只持空酒驾空船。主



   卷462_13 【除夜言怀，兼赠张常侍】白居易 

三百六旬今夜尽，六十四年明日催。不用叹身随日老， 
亦须知寿逐年来。加添雪兴凭毡帐，消杀春愁付酒杯。 
唯恨诗成君去后，红笺纸卷为谁开。主



   卷462_14 【送张常侍西归】白居易 

二年花下为闲伴，一旦尊前弃老夫。西午桥街行怅望， 
南龙兴寺立踟蹰。洛城久住留情否，省骑重归称意无。 
出镇归朝但相访，此身应不离东都。主



   卷462_15 【和河南郑尹新岁对雪】白居易 

白雪吟诗铃阁开，故情新兴两裴回。昔经勤苦照书卷， 
今助欢娱飘酒杯。楚客难酬郢中曲，吴公兼占洛阳才。 
铜街金谷春知否，又有诗人作尹来。主



   卷462_16 【吹笙内人出家】白居易 

雨露难忘君念重，电泡易灭妾身轻。金刀已剃头然发， 
玉管休吹肠断声。新戒珠从衣里得，初心莲向火中生。 
道场夜半香花冷，犹在灯前礼佛名。主



   卷462_17 【醉中见微之旧卷有感】白居易 

今朝何事一沾襟，检得君诗醉后吟。老泪交流风病眼， 
春笺摇动酒杯心。银钩尘覆年年暗，玉树泥埋日日深。 
闻道墓松高一丈，更无消息到如今。主



   卷462_18 【寿安歇马重吟】白居易 

春衫细薄马蹄轻，一日迟迟进一程。野枣花含新蜜气， 
山禽语带破匏声。垂鞭晚就槐阴歇，低倡闲冲柳絮行。 
忽忆家园须速去，樱桃欲熟笋应生。主



   卷462_19 【赠张处士山人】白居易 

萝襟蕙带竹皮巾，虽到尘中不染尘。每见俗人多惨澹， 
惟逢美酒即殷勤。浮云心事谁能会，老鹤风标不可亲。 
世说三生如不谬，共疑巢许是前身。主



   卷462_20 【池畔闲坐，兼呈侍中】白居易 

池畔最平处，树阴新合时。移床解衣带，坐任清风吹。 
举棹鸟先觉，垂纶鱼未知。前头何所有，一卷晋公诗。斋



   卷462_21 【初冬即事忆皇甫十】白居易 

冷竹风成韵，荒街叶作堆。欲寻联句卷，先饮暖寒杯。 
帽为迎霜戴，炉因试火开。时时还有客，终不当君来。古



   卷462_22 【小庭寒夜寄梦得】白居易 

庭小同蜗舍，门闲称雀罗。火将灯共尽，风与雪相和。 
老睡随年减，衰情向夕多。不知同病者，争奈夜长何。知



   卷462_23 【西还寿安路西歇马】白居易 

槐阴歇鞍马，柳絮惹衣巾。日晚独归路，春深多思人。 
去家才百里，为客只三旬。已念纱窗下，应生宝瑟尘。主



   卷462_24 【雨中访崔十八】白居易 

肩舁仍挈榼，莫怪就君来。秋雨经三宿，无人劝一杯。古



   卷462_25 【梦得得新诗】白居易 

池上今宵风月凉，闲教少乐理霓裳。
集仙殿里新词到，便播笙歌作乐章。



   卷462_26 【初见刘二十八郎中有感】白居易 

欲话毗陵君反袂，欲言夏口我沾衣。
谁知临老相逢日，悲叹声多语笑稀。



   卷462_27 【夜题玉泉】白居易 

遇客多言爱山水，逢僧尽道厌嚣尘。
玉泉潭畔松间宿，要且经年无一人。



   卷462_28 【拜表早出，赠皇甫宾客】白居易 

一月一回同拜表，莫辞侵早过中桥。
老于君者应无数，犹趁西京十五朝。



   卷462_29 【赠郑尹】白居易 

府池东北旧亭台，久别长思醉一回。
但请主人空扫地，自携杯酒管弦来。



   卷462_30 【别杨同州后却寄】白居易 

潘驿桥南醉中别，下邽村北醒时归。
春风怪我君知否，榆叶杨花扑面飞。



   卷462_31 【狐泉店前作】白居易 

野狐泉上柳花飞，逐水东流便不归。
花水悠悠两无意，因风吹落偶相依。



   卷462_32 【赠卢绩】白居易 

馀杭县里卢明府，虚白亭中白舍人。
今日相逢头似雪，一杯相劝送残春。



   卷462_33 【与裴华州同过敷水戏赠】白居易 

使君五马且踟蹰，马上能听绝句无。
每过桑间试留意，何妨后代有罗敷。



   卷462_34 【闲游】白居易 

欲笑随情酒逐身，此身虽老未辜春。
春来点检闲游数，犹自多于年少人。



   卷462_35 【招韬光禅师（见咸淳临安志）】白居易 

白屋炊香饭，荤膻不入家。滤泉澄葛粉，洗手摘藤花。 
青芥除黄叶，红姜带紫芽。命师相伴食，斋罢一瓯茶。知



   卷462_36 【和柳公权登齐云楼】白居易 

楼外春晴百鸟鸣，楼中春酒美人倾。路旁花日添衣色， 
云里天风散珮声。向此高吟谁得意，偶来闲客独多情。 
佳时莫起兴亡恨，游乐今逢四海清。知



   卷462_37 【毛公坛】白居易 

毛公坛上片云闲，得道何年去不还。
千载鹤翎归碧落，五湖空镇万重山。



   卷462_38 【灵岩寺】白居易 

馆娃宫畔千年寺，水阔云多客到稀。
闻说春来更惆怅，百花深处一僧归。



   卷462_39 【白云泉】白居易 

天平山上白云泉，云自无心水自闲。
何必奔冲山下去，更添波浪向人间。



   卷462_40 【寄韬光禅师】白居易 

一山门作两山门，两寺原从一寺分。东涧水流西涧水， 
南山云起北山云。前台花发后台见，上界钟声下界闻。 
遥想吾师行道处，天香桂子落纷纷。斋



   卷462_41 【和梦得夏至忆苏州呈卢宾客】白居易 

忆在苏州日，常谙夏至筵。粽香筒竹嫩，炙脆子鹅鲜。 
水国多台榭，吴风尚管弦。每家皆有酒，无处不过船。 
交印君相次，褰帷我在前。此乡俱老矣，东望共依然。 
洛下麦秋月，江南梅雨天。齐云楼上事，已上十三年。主



   卷462_42 【曲江】白居易 

细草岸西东，酒旗摇水风。楼台在花杪，鸥鹭下烟中。 
翠幄晴相接，芳洲夜暂空。何人赏秋景，兴与此时同。斋



   卷462_43 【岁夜咏怀，兼寄思黯】白居易 

遍数故交亲，何人得六旬。今年已入手，馀事岂关身。 
老自无多兴，春应不拣人。陶窗与弘阁，风景一时新。古



   卷462_44 【寒食日过枣团店】白居易 

寒食枣团店，春低杨柳枝。酒香留客住，莺语和人诗。 
困立攀花久，慵行上马迟。若为将此意，前字与僧期。知



   卷462_45 【宿张云举院】白居易 

不食胡麻饭，杯中自得仙。隔房招好客，可室致芳筵。 
美酝香醪嫩，时新异果鲜。夜深唯畏晓，坐稳不思眠。 
棋罢嫌无敌，诗成愧在前。明朝题壁上，谁得众人传。知



   卷462_46 【惜花】白居易 

可怜夭艳正当时，刚被狂风一夜吹。
今日流莺来旧处，百般言语泥空枝。



   卷462_47 【七夕】白居易 

烟霄微月澹长空，银汉秋期万古同。
几许欢情与离恨，年年并在此宵中。



   卷462_48 【宿诚禅师山房题赠】白居易 

不出孤峰上，人间四十秋。视身如传舍，阅世任东流。 
法为因缘立，心从次第修。中宵问真偈，有住是吾忧。主



   卷462_49 【新池】白居易 

数日自穿凿，引泉来近陂。寻渠通咽处，绕岸待清时。 
深好求鱼养，闲堪与鹤期。幽声听难尽，入夜睡常迟。斋



   卷462_50 【南池】白居易 

萧条微雨绝，荒岸抱清源。入舫山侵塞，分泉道接村。 
秋声依树色，月影在蒲根。淹泊方难遂，他宵关梦魂。古



   卷462_51 【宿池上】白居易 

泉来从绝壑，亭敞在中流。竹密无空岸，松长可绊舟。 
蟪蛄潭上夜，河汉岛前秋。异夕期新涨，携琴却此游。知



   卷462_52 【翻经台（见咸淳临安志）】白居易 

一会灵山犹未散，重翻贝叶有来由。
是名精进才开眼，岩石无端亦点头。



   卷462_53 【寄题上强山精舍寺（见王象之《舆地纪胜》）】白居易 

惯游山水住南州，行尽天台及虎丘。
惟有上强精舍寺，最堪游处未曾游。



   卷462_54 【一字至七字诗（赋得诗）】白居易 

诗。绮美，瑰奇。明月夜，落花时。能助欢笑，亦伤别离。 
调清金石怨，吟苦鬼神悲。天下只应我爱，世间唯有君知。 
自从都尉别苏句，便到司空送白辞。知



   卷462_55 【九老图诗】白居易 

雪作须眉云作衣，辽东华表鹤双归。
当时一鹤犹希有，何况今逢两令威。



   卷462_56 【和裴相公傍水闲行绝句】白居易 

行寻春水坐看山，早出中书晚未还。
为报野僧岩客道，偷闲气味胜长闲。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十三 
 
   
　 
　

　
 　



   卷463_1 【七老会诗（杲年八十九）】胡杲 

闲居同会在三春，大抵愚年最出群。霜鬓不嫌杯酒兴， 
白头仍爱玉炉熏。裴回玩柳心犹健，老大看花意却勤。 
凿落满斟判酩酊，香囊高挂任氤氲。搜神得句题红叶， 
望景长吟对白云。今日交情何不替，齐年同事圣明君。斋



   卷463_2 【七老会诗（皎年八十八）】吉皎 

休官罢任已闲居，林苑园亭兴有馀。对酒最宜花藻发， 
邀欢不厌柳条初。低腰醉舞垂绯袖，击筑讴歌任褐裾。 
宁用管弦来合杂，自亲松竹且清虚。飞觥酒到须先酌， 
赋咏成诗不住书。借问商山贤四皓，不知此后更何如。主



   卷463_3 【七老会诗（真年八十七）】刘真 

垂丝今日幸同筵，朱紫居身是大年。赏景尚知心未退， 
吟诗犹觉力完全。闲庭饮酒当三月，在席挥毫象七贤。 
山茗煮时秋雾碧，玉杯斟处彩霞鲜。临阶花笑如歌妓， 
傍竹松声当管弦。虽未学穷生死诀，人间岂不是神仙。知



   卷463_4 【七老会诗（据年八十五）】郑据 

东洛幽闲日暮春，邀欢多是白头宾。官班朱紫多相似， 
年纪高低次第匀。联句每言松竹意，停杯多说古今人。 
更无外事来心肺，空有清虚入思神。醉舞两回迎劝酒， 
狂歌一曲会娱身。今朝何事偏情重，同作明时列任臣。古



   卷463_5 【七老会诗（真年八十三）】卢真 

三春已尽洛阳宫，天气初晴景象中。千朵嫩桃迎晓日， 
万株垂柳逐和风。非论官位皆相似，及至年高亦共同。 
对酒歌声犹觉妙，玩花诗思岂能穷。先时共作三朝贵， 
今日犹逢七老翁。但愿醁醽常满酌，烟霞万里会应同。斋



   卷463_6 【七老会诗（浑年七十七）】张浑 

幽亭春尽共为欢，印绶居身是大官。遁迹岂劳登远岫， 
垂丝何必坐谿磻。诗联六韵犹应易，酒饮三杯未觉难。 
每况襟怀同宴会，共将心事比波澜。风吹野柳垂罗带， 
日照庭花落绮纨。此席不烦铺锦帐，斯筵堪作画图看。主



   卷463_7 【一字至七字诗·竹】韦式 

竹。临池，似玉。裛露静，和烟绿。抱节宁改，贞心自束。 
渭曲偏种多，王家看不足。仙杖正惊龙化，美实当随凤熟。 
唯愁吹作别离声，回首驾骖舞阵速。主



   卷463_8 【奉和白太守拣橘】张彤 

凌霜远涉太湖深，双卷朱旗望橘林。树树笼烟疑带火， 
山山照日似悬金。行看采掇方盈手，暗觉馨香已满襟。 
拣选封题皆尽力，无人不感近臣心。主



   卷463_9 【和白太守拣贡橘】周元范 

离离朱实绿丛中，似火烧山处处红。影下寒林沈绿水， 
光摇高树照晴空。银章自竭人臣力，玉液谁知造化功。 
看取明朝船发后，馀香犹尚逐仁风。主



   卷463_10 【句】周元范 

谁云蒿上烟，随云依碧落。（投白公）古

莫怪西陵风景别，镜湖花草为先春。（贺朱庆馀及第。 
已上并见张为《主客图》）主



   卷463_11 【书巫山神女祠】繁知一 

忠州刺史今才子，行到巫山必有诗。
为报高唐神女道，速排云雨候清词。



   卷463_12 【唐昌观玉蕊花折有仙人游怅然成二绝】严休复 

终日斋心祷玉宸，魂销目断未逢真。
不如满树琼瑶蕊，笑对藏花洞里人。

羽车潜下玉龟山，尘世何由睹蕣颜。
唯有多情枝上雪，好风吹缀绿云鬟。



   卷463_13 【江亭寓目】卢拱 

江郭带林峦，津亭倚槛看。水风蒲叶战，沙雨鹭鸶寒。 
晚木初凋柳，秋丛欲败兰。哀猿自相叫，乡泪好无端。主



   卷463_14 【中元日观法事】卢拱 

西孟逢秋序，三元得气中。云迎碧落步，章奏玉皇宫。 
坛滴槐花露，香飘柏子风。羽衣凌缥缈，瑶毂转虚空。 
久慕餐霞客，常悲习蓼虫。青囊如可授，从此访鸿蒙。主



   卷463_15 【句】卢拱 

地甃如拳石，溪横似叶舟。（骆浚春日，见《语林》）古



   卷463_16 【苏州元日郡斋感怀，寄越州元相公、杭州白舍人】李谅 

称庆还乡郡吏归，端忧明发俨朝衣。首开三百六旬日， 
新知四十九年非。当官补拙犹勤虑，游宦量才已息机。 
举族共资随月俸，一身惟忆故山薇。旧交邂逅封疆近， 
老牧萧条宴赏稀。书札每来同笑语，篇章时到借光辉。 
丝纶暂厌分符竹，舟楫初登拥羽旗。未知今日情何似， 
应与幽人事有违。知



   卷463_17 【月生】刘猛 

月生十五前，日望光彩圆。月满十五后，日畏光彩瘦。 
不见夜花色，一尊成暗酒。匣中苔背铜，光短不照空。 
不惜补明月，惭无此良工。知



   卷463_18 【苦雨】刘猛 

自念数年间，两手中藏钩。于心且无恨，他日为我羞。 
古老传童歌，连淫亦兵象。夜梦戈甲鸣，苦不愿年长。主



   卷463_19 【晓】刘猛 

朝梳一把白，夜泪千滴雨。可耻垂拱时，老作在家女。古



   卷463_20 【献卢尚书】万彤云 

荷衣拭泪几回穿，欲谒朱门抵上天。
不是尚书轻下客，山家无物与王权。



   卷463_21 【和白尚书赋永丰柳】卢贞 

一树依依在永丰，两枝飞去杳无踪。
玉皇曾采人间曲，应逐歌声入九重。



   卷463_22 【和刘梦得岁夜怀友】卢贞 

文翰走天下，琴尊卧洛阳。贞元朝士尽，新岁一悲凉。 
名早缘才大，官迟为寿长。时来知病已，莫叹步趋妨。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十四 
 
   
　 
　

　
 　



   卷464_1 【和李校书雨中自秘省见访知早入朝便入集贤不遇诗】王起 

台庭才子来款扉，典校初从天禄归。已惭陋巷回玉趾， 
仍闻细雨沾彩衣。诘朝始趋凤阙去，此日遂愁鸡黍违。 
忆昨谬官在乌府，喜君对门讨鱼鲁。直庐相望夜每阑， 
高阁遥临月时吐。昔闻三入承明庐，今来重入中秘书。 
校文复忝丞相属，博物更与张侯居。新冠峨峨不变铁， 
旧泉脉脉犹在渠。忽枉情人吐芳讯，临风不羡潘锦舒。 
忆见青天霞未卷，吟玩瑶华不知晚。自怜岂是风引舟， 
如何渐与蓬山远。斋



   卷464_2 【贡举人谒先师闻雅乐】王起 

蔼蔼观光士，来同鹄鹭群。鞠躬遗像在，稽首雅歌闻。 
度曲飘清汉，馀音遏晓云。两楹凄已合，九仞杳难分。 
断续同清吹，洪纤入紫氛。长言听已罢，千载仰斯文。斋



   卷464_3 【浊水求珠】王起 

行潦沈明月，光辉也不浮。识珍能洞鉴，精宝此来求。 
几被泥沙杂，常随混浊流。润川终自媚，照乘且何由。 
的皪终难掩，晶荧愿见收。蛇行无胫至，饮德已闻酬。斋



   卷464_4 【和周侍郎见寄】王起 

贡院离来二十霜，谁知更忝主文场。杨叶纵能穿旧的， 
桂枝何必爱新香。九重每忆同仙禁，六义初吟得夜光。 
莫道相知不相见，莲峰之下欲征黄。斋



   卷464_5 【赠毛仙翁】王起 

冰霜肌骨称童年，羽驾何由到俗间。丹灶化金留秘诀， 
仙宫嗽玉叩玄关。壶中世界青天近，洞里烟霞白日闲。 
若许随师去尘网，愿陪鸾鹤向三山。斋



   卷464_6 【赋花】王起 

花。点缀，分葩。露初裛，月未斜。一枝曲水，千树山家。 
戏蝶未成梦，娇莺语更夸。既见东园成径，何殊西子同车。 
渐觉风飘轻似雪，能令醉者乱如麻。斋



   卷464_7 【赋得浊水求珠】王损之 

积水非澄彻，明珠不易求。依稀沈极浦，想像在中流。 
瞪目思清浅，褰裳恨暗投。徒看川色媚，空爱夜光浮。 
月入疑龙吐，星归似蚌游。终希识珍者，采掇冀冥搜。斋



   卷464_8 【赋得行不由径】王炎 

邪径趋时捷，端心恶此名。长衢贵高步，大路自规行。 
且虑萦纡僻，将求坦荡情。讵同流俗好，方保立身贞。 
远迹如违险，修仁在履平。始知夫子道，从此得坚诚。斋



   卷464_9 【赋得行不由径（一作萧昕诗）】封孟绅 

欲速意何成，康庄欲砥平。天衢皆利往，吾道泰方行。 
不复由莱径，无由见蒋生。三条遵广达，九轨尚安贞。 
紫陌悠悠去，芳尘步步清。澹台千载后，公正有遗名。斋



   卷464_10 【题马侍中燧木香亭】邵楚苌 

春日迟迟木香阁，窈窕佳人褰绣幕。淋漓玉露滴紫蕤， 
绵蛮黄鸟窥朱萼。横汉碧云歌处断，满地花钿舞时落。 
树影参差斜入檐，风动玲珑水晶箔。斋



   卷464_11 【赋得玉水记方流】郑俞 

积水綦文动，因知玉产幽。如天涵素色，侔地引方流。 
潜润滋云起，荧华射浪浮。鱼龙泉不夜，草木岸无秋。 
璧沼宁堪比，瑶池讵可俦。若非悬坐测，谁复寄冥搜。斋



   卷464_12 【赋得玉水记方流】吴丹 

玉泉何处记，四折水纹浮。润下宁逾矩，居方在上流。 
映空虚漾漾，涵白净悠悠。影碎疑冲斗，光清耐触舟。 
珪璋分辨状，沙砾共怀柔。愿赴朝宗日，萦回入御沟。斋



   卷464_13 【赋得玉水记方流】王鉴 

玉润在中洲，光临碕岸幽。氤氲冥瑞影，演漾度方流。 
乍似轻涟合，还疑骇浪收。夤缘知有异，洞彻信无俦。 
比德称殊赏，含辉处至柔。沉沦如见念，况乃属时休。斋



   卷464_14 【赋得玉水记方流】陈昌言 

明媚如怀玉，奇姿自托幽。白虹深不见，绿水折空流。 
方珏清沙遍，纵横气色浮。类圭才有角，写月让成钩。 
久处沉潜贵，希当特达收。滔滔在何许，揭厉愿从游。斋



   卷464_15 【白日丽江皋（一作鲍溶诗）】陈昌言 

迟景临遥水，晴空似不高。清明开晓镜，昭晰辨秋毫。 
郁郁长堤土，离离浅渚毛。烟销占一候，风静拥千艘。 
独媚青春柳，宜看白鹭涛。何年谢公赏，遗韵在江皋。斋



   卷464_16 【赋得玉水记方流】杜元颖 

重泉生美玉，积水异常流。始玩清堪赏，因知宝可求。 
斗回虹气见，磬折紫光浮。中矩皆明德，同方叶至柔。 
月华偏共映，风暖伫将游。遇鉴终无暗，逢时愿见收。斋



   卷464_17 【太常观阅骠国新乐】胡直钧 

异音来骠国，初被奉常人。才可宫商辨，殊惊节奏新。 
转规回绣面，曲折度文身。舒散随鸾吹，喧呼杂鸟春。 
襟衽怀旧识，丝竹变恒陈。何事留中夏，长令表化淳。斋



   卷464_18 【行不由径】俞简 

古人心有尚，乃是孔门生。为计安贫乐，当从大道行。 
讵应流远迹，方欲料前程。捷径虽云易，长衢岂不平。 
后来无枉路，先达擅前名。一示遵途意，微衷益自精。斋



   卷464_19 【丁巳岁八月祭武侯祠堂，因题临淮公旧碑】杨嗣复 

斋庄修祀事，旌旆出效闉。薙草轩墀狭，涂墙赭垩新。 
谋猷期作圣，风俗奉为神。酹酒成坳泽，持兵列偶人。 
非才膺宠任，异代揖芳尘。况是平津客，碑前泪满巾。斋



   卷464_20 【仪凤】杨嗣复 

八方该帝泽，威凤忽来宾。向日朱光动，迎风翠羽新。 
低昂多异趣，饮啄迥无邻。郊薮今翔集，河图意等伦。 
闻韶知鼓舞，偶圣愿逡巡。比屋初同俗，垂恩击壤人。斋



   卷464_21 【赠毛仙翁】杨嗣复 

天上玉郎骑白鹤，肘后金壶盛妙药。暂游下界傲五侯， 
重看当时旧城郭。羽衣茸茸轻似雪，云上双童持绛节。 
王母亲缝紫锦囊，令向怀中藏秘诀。令威子晋皆俦侣， 
东岳同寻太真女。搜奇缀韵和阳春，文章不是人间语。 
药成自固黄金骨，天地齐兮身不没。日月宫中便是家， 
下视昆仑何突兀。童姿玉貌谁方比，玄发绿髯光弥弥。 
满朝将相门弟子，随师尽愿抛尘滓。九转琅玕必有馀， 
愿乞刀圭救生死。主



   卷464_22 【题李处士山居】杨嗣复 

卧龙决起为时君，寂寞匡庐惟白云。
今日仲容修故业，草堂焉敢更移文。



   卷464_23 【谢寄新茶】杨嗣复 

石上生芽二月中，蒙山顾渚莫争雄。
封题寄与杨司马，应为前衔是相公。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十五 
 
   
　 
　

　
 　



   卷465_1 【卢十五竹亭送侄偁归山】杨衡 

落叶寒拥壁，清霜夜沾石。正是忆山时，复送归山客。 
殷勤一尊酒，晓月当窗白。主



   卷465_2 【旅次江亭】杨衡 

扣舷不能寐，皓露清衣襟。弥伤孤舟夜，远结万里心。 
幽兴惜瑶草，素怀寄鸣琴。三奏月初上，寂寥寒江深。斋



   卷465_3 【赋得夜雨滴空阶送魏秀才】杨衡 

委檐方滴滴，沾红复洒绿。醉听乍朦胧，愁闻多断续。 
始兼泉向细，稍杂更声促。百虑自萦心，况有人如玉。古



   卷465_4 【征人】杨衡 

西风屡鸣雁，东郊未升日。繁烟幕幕昏，暗骑萧萧出。 
望云愁玉塞，眠月想蕙质。借问露沾衣，何如香满室。知



   卷465_5 【游陆先生故岩居】杨衡 

独壑临万嶂，苍苔绝行迹。仰窥猿挂树，俯对鹤巢石。 
上有一岩屋，相传灵人宅。深林无阳晖，幽水转鲜碧。 
拾薪遇遗鼎，探穴得古籍。结念候云兴，烧香坐终夕。知



   卷465_6 【题玄和师仙药室】杨衡 

山边萧寂室，石掩浮云扃。绕室微有路，松烟深冥冥。 
入松汲寒水，对鹤问仙经。石几香未尽，水花风欲零。 
何年去华表，几度穷苍冥。却顾宦游子，眇如霜中萤。知



   卷465_7 【宿陆氏斋赋得残灯诗】杨衡 

殷勤照永夜，属思未成眠。馀辉含薄雾，落烬迸空筵。 
谁比秦楼晓，缄愁别幌前。主



   卷465_8 【夷陵郡内叙别】杨衡 

礼娶嗣明德，同牢夙所钦。况蒙生死契，岂顾蓬蒿心。 
雁币任野薄，恩爱缘义深。同声若鼓瑟，合韵似鸣琴。 
将迓空未立，就赘意难任。皎月托言誓，沧波信浮沉。 
荆台理晨辙，巫渚疑宵襟。悯悯百虑起，回回万恨深。 
候更促徒侣，先晓彻夜禽。灯彩凝寒风，蝉思噪密林。 
留念同心带，赠远芙蓉簪。抚怀极投漆，感物重黄金。 
分鸾岂遐阻，别剑念相寻。倘甘蓬户贱，愿俟故山岑。主



   卷465_9 【将之荆州南与张伯刚马惣钟陵夜别】杨衡 

荆台别路长，密绪分离状。莫诉杯来促，更筹屡已倡。 
烛花侵雾暗，瑟调寒风亮。谁念晓帆开，默睇参差浪。斋



   卷465_10 【经端溪峡中】杨衡 

阴岸东流水，上有微风生。素羽漾翠涧，碧苔敷丹英。 
重林宿雨晦，远岫孤霞明。飞猱相攀牵，白云乱纵横。 
有客溯轻楫，阅胜匪羁程。逍遥一息间，粪土五侯荣。 
搴茗庶蠲热，漱泉聊析酲。寄言丝竹者，讵识松风声。主



   卷465_11 【南海苦雨，寄赠王四侍御】杨衡 

炎风杂海气，暑雨每成霖。涂泥亲杖屦，苔藓渍衣襟。 
念近剧怀远，涉浅定知深。暗沟夜滴滴，荒庭昼霪霪。 
折简展离旷，理径俟招寻。处阴诚多惨，况乃触隅禽。主



   卷465_12 【秋夜闲居，即事寄庐山郑员外、蜀郡符处士】杨衡 

忧思繁未整，良辰会无由。引领迟佳音，星纪屡以周。 
蓬阆绝华耀，况乃处穷愁。坠叶寒拥砌，灯火夜悠悠。 
开琴弄清弦，窥月俯澄流。冉冉鸿雁度，萧萧帷箔秋。 
怅怀石门咏，缅慕碧鸡游。仿佛蒙颜色，崇兰隐芳洲。知



   卷465_13 【寄赠田仓曹湾】杨衡 

芳兰媚庭除，灼灼红英舒。身为陋巷客，门有绛辕车。 
朝览夷胡传，暮习颍阳书。盻云高羽翼，待贾蕴璠玙。 
缨弁虽云阻，音尘岂复疏。若因风雨晦，应念寂寥居。知



   卷465_14 【咏春色】杨衡 

霭霭复濛濛，非雾满晴空。密添宫柳翠，暗泄路桃红。 
萦丝光乍失，缘隙影才通。夕迷鸳枕上，朝漫绮弦中。 
促驷驰香陌，劳莺转艳丛。可怜肠断望，并在洛城东。知



   卷465_15 【送春】杨衡 

三月三十日，春归日复暮。惆怅问春风，明朝应不住。 
送春曲江上，眷眷东西顾。但见扑水花，纷纷不知数。 
人生似行客，两足无停步。日日进前程，前程几多路。 
兵刃与水火，尽可违之去。惟有老到来，人间无避处。 
感时良未已，独倚池南树。今日送春心，心如别亲故。斋



   卷465_16 【游峡山寺】杨衡 

结构天南畔，胜绝固难俦。幸蒙时所漏，遂得恣闲游。 
路石荫松盖，槛藤维鹤舟。雨霁花木润，风和景气柔。 
宝殿敞丹扉，灵幡垂绛旒。照曜芙蓉壶，金人居上头。 
翔禽拂危刹，落日避层楼。端溪弥漫驶，曲涧潺湲流。 
高居何重沓，登览自夷犹。烟霞无隐态，岩洞讵遗幽。 
奔驷非久耀，驰波肯暂留。会从香火缘，灭迹此山丘。古



   卷465_17 【宿陟岵寺云律师院】杨衡 

像宇郁参差，宝林疏复密。中有弥天子，燃灯坐虚室。 
心证红莲喻，迹羁青眼律。玉炉扬翠烟，金经开缥帙。 
肆陈坚固学，破我梦幻质。碧水洒尘缨，凉扇当夏日。 
宿禽讵相保，迸火烟欲失。愿回戚促劳，趋隅事休逸。斋



   卷465_18 【秋夜桂州宴送郑十九侍御】杨衡 

秋至触物愁，况当离别筵。短歌销夜烛，繁绪遍高弦。 
桂水舟始泛，兰堂榻讵悬。一杯勾离阻，三载奉周旋。 
鸦噪更漏飒，露濡风景鲜。斯须不共此，且为更留连。斋



   卷465_19 【九日陪樊尚书龙山宴集】杨衡 

孟嘉从宴地，千乘复登临。缘危陟高步，凭旷写幽襟。 
黄花玩初馥，翠物喜盈斟。云杂组绣色，乐和山水音。 
旆摇秋吹急，筵卷夕光沉。都人瞻骑火，犹知隔寺深。斋



   卷465_20 【江陵送客归河北】杨衡 

远客归故里，临路结裴回。山长水复阔，无因重此来。 
聊将歌一曲，送子手中杯。古



   卷465_21 【送郑丞之罗浮中习业】杨衡 

百年泛飘忽，万事系衰荣。高鸿脱矰缴，达士去簪缨。 
始从天目游，复作罗浮行。云卧石林密，月窥花洞明。 
全形在气和，习默凭境清。夙秘绛囊诀，屡投金简名。 
钟管促离觞，烟霞随去程。何当真府内，重得款平生。斋



   卷465_22 【送王秀才往安南】杨衡 

君为蹈海客，客路谁谙悉。鲸度乍疑山，鸡鸣先见日。 
所嗟回棹晚，倍结离情密。无贪合浦珠，念守江陵橘。古



   卷465_23 【送公孙器自桂林归蜀】杨衡 

桂林浅复碧，潺湲半露石。将乘触物舟，暂驻飞空锡。 
蜀乡异青眼，蓬户高朱戟。风度杳难寻，云飘讵留迹。 
旧户闲花草，驯鸽傍檐隙。挥手共忘怀，日堕千山夕。古



   卷465_24 【赠罗浮易炼师】杨衡 

海上多仙峤，灵人信长生。荣卫冰雪姿，咽嚼日月精。 
默书绛符遍，晦步斗文成。翠发披肩长，金盖凌风轻。 
晓籁息尘响，天鸡叱幽声。碧树来户阴，丹霞照窗明。 
焚香叩虚寂，稽首回太清。鸾鹭振羽仪，飞翻拂旆旌。 
左挹玉泉液，右搴云芝英。念得参龙驾，攀天度赤城。主



   卷465_25 【登紫霄峰赠黄仙师】杨衡 

紫霄不可涉，灵峰信穹崇。下有琼树枝，上有翠发翁。 
鸡鸣秋汉侧，日出红霞中。璨璨真仙子，执旄为侍童。 
焚香杳忘言，默念合太空。世华徒熠耀，虚室自朦胧。 
云飞琼瑶圃，龟息芝兰丛。玉箓掩不开，天窗微微风。 
兹焉悟佳旨，尘境亦幽通。浩渺临广津，永用挹无穷。古



   卷465_26 【乌啼曲】杨衡 

可怜杨叶复杨花，雪净烟深碧玉家。乌栖不定枝条弱， 
城头夜半声哑哑。浮萍流荡门前水，任罥芙蓉莫浣纱。知



   卷465_27 【白纻歌二首】杨衡 

玉缨翠佩杂轻罗，香汗微渍朱颜酡。为君起唱白纻歌， 
清声袅云繁思多，凝笳哀瑟时相和。金壶半倾芳夜促， 
梁尘霏霏暗红烛。令君安坐听终曲，坠叶飘花难再复。知

蹑珠履，步琼筵，轻身起舞红烛前。芳姿艳态妖且妍， 
回眸转袖暗催弦。凉风萧萧漏水急，月华泛艳红莲湿， 
牵裙揽带翻成泣。主



   卷465_28 【长门怨】杨衡 

丝声繁兮管声急，珠帘不卷风吹入。万遍凝愁枕上听， 
千回候命花间立。望望昭阳信不来。回眸独掩红巾泣。斋



   卷465_29 【寄彻公】杨衡 

北风吹霜霜月明，荷叶枯尽越水清。
别来几度龙宫宿，雪山童子应相逐。



   卷465_30 【哭李象】杨衡 

白鸡黄犬不将去，寂寞空馀葬时路。草死花开年复年， 
后人知是何人墓。忆君思君独不眠，夜寒月照青枫树。主



   卷465_31 【宿云溪观，赋得秋灯引送客】杨衡 

云房寄宿秋夜客，一灯荧荧照虚壁。虫声呼客客未眠， 
几人语话清景侧。不可离别愁纷多，秋灯秋灯奈别何。斋



   卷465_32 【采莲曲】杨衡 

凝鲜雾渚夕，阳艳绿波风。鱼游乍散藻，露重稍欹红。 
楚客伤暮节，吴娃泣败丛。促令芳本固，宁望雪霜中。古



   卷465_33 【他乡七夕】杨衡 

汉渚常多别，山桥忽重游。向云迎翠辇，当月拜珠旒。 
寝幌凝宵态，妆奁闭晓愁。不堪鸣杼日，空对白榆秋。知



   卷465_34 【春日偶题】杨衡 

何处春先到，桥东水北亭。冻花开未得，冷酒酌难醒。 
就日移轻榻，遮风展小屏。更无人劝饮，莺语渐叮咛。主



   卷465_35 【题山寺】杨衡 

千峰白露后，云壁挂残灯。曙色海边日，经声松下僧。 
意闲门不闭，年去水空澄。稽首如何问，森罗尽一乘。斋



   卷465_36 【广州石门寺重送李尚赴朝，时兼宗正卿】杨衡 

象阙趋云陛，龙宫憩石门。清铙犹启路，黄发重攀辕。 
藻变朝天服，珠怀委地言。那令蓬蒿客，兹席未离尊。古



   卷465_37 【送孔周之南海谒王尚书】杨衡 

泛棹若流萍，桂寒山更青。望云生碧落，看日下沧溟。 
潮尽收珠母，沙闲拾翠翎。自趋龙戟下，再为诵芳馨。知



   卷465_38 【冬夜举公房送崔秀才归南阳】杨衡 

闻君动征棹，犯夜故来寻。强置一尊酒，重款百年心。 
灯白霜气冷，室虚松韵深。南阳三顾地，幸偶价千金。主



   卷465_39 【送陈房谒抚州周使君】杨衡 

匡山一亩宫，尚有桂兰丛。凿壁年虽异，穿杨志幸同。 
貌羸缘塞苦，道蹇为囊空。去谒临川守，因怜鹤在笼。斋



   卷465_40 【山斋独宿赠晏上人】杨衡 

幢幢云树秋，黄叶下山头。虫响夜难度，梦闲神不游。 
窗灯寒几尽，帘雨晓阶愁。何以禅栖客，灰心在沃州。古



   卷465_41 【桂州与陈羽念别】杨衡 

惨戚损志抱，因君时解颜。重叹今夕会，复在几夕间。 
碧桂水连海，苍梧云满山。茫茫从此去，何路入秦关。知



   卷465_42 【经赵处士居】杨衡 

云居避世客，发白习儒经。有地水空绿，无人山自青。 
废梁悲逝水，卧木思荒庭。向夕霏烟敛，徒看处士星。主



   卷465_43 【病中赴袁州次香馆】杨衡 

病舆憩上馆，缭绕向山隅。荒葛漫欹壁，幽禽啄朽株。 
力微怯升降，意欲结踟躇。谁能挹香水，一为濯烦纡。斋



   卷465_44 【送人流雷州】杨衡 

逐客指天涯，人间此路赊。地图经大庾，水驿过长沙。 
腊月雷州雨，秋风桂岭花。不知荒徼外，何处有人家。古



   卷465_45 【送彻公】杨衡 

白首年空度，幽居俗岂知。败蕉依晚日，孤鹤立秋墀。 
久客何由造，禅门不可窥。会同尘外友，斋沐奉威仪。知



   卷465_46 【赠庐山道士】杨衡 

寂寥高室古松寒，松下仙人字委鸾。头垂白发朝鸣磬， 
手把青芝夜绕坛。物像自随尘外灭，真源长向性中看。 
悠悠万古皆如此，秋比松枝春比兰。知



   卷465_47 【赋得直如朱丝弦】杨衡 

寂寞瑶琴上，深知直者情。幸传朱鹭曲，那止素丝名。 
瑞草人空仰，王言世久行。大方闻正位，乐府动清声。 
文武音初合，宫商调屡更。谁能向机杼，终日泣无成。知



   卷465_48 【早春即事】杨衡 

眼重朝眠足，头轻宿醉醒。阳光满前户，雪水半中庭。 
候变随天气，春生逐地形。北檐梅晚白，东岸柳先青。 
葱垄抽羊角，松巢堕鹤翎。老来诗更拙，吟罢少人听。知



   卷465_49 【题花树】杨衡 

都无看花意，偶到树边来。可怜枝上色，一一为愁开。斋



   卷465_50 【宿吉祥寺寄庐山隐者】杨衡 

风鸣云外钟，鹤宿千年松。相思杳不见，月出山重重。知



   卷465_51 【边思】杨衡 

苏武节旄尽，李陵音信稀。梅当陇上发，人向陇头归。斋



   卷465_52 【夜半步次古城】杨衡 

茫茫死复生，惟有古时城。夜半无鸟雀，花枝当月明。知



   卷465_53 【春梦】杨衡 

空庭日照花如锦，红妆美人当昼寝。
傍人不知梦中事，唯见玉钗时坠枕。



   卷465_54 【宿青牛谷】杨衡 

随云步入青牛谷，青牛道士留我宿。
可怜夜久月明中，唯有坛边一枝竹。



   卷465_55 【槿（一作戎昱诗）】杨衡 

自用金钱买槿栽，二年方始一花开。
怜红未许家人见，胡蝶争知早到来。



   卷465_56 【九日】杨衡 

黄菊紫菊傍篱落，摘菊泛酒爱芳新。
不堪今日望乡意，强插茱萸随众人。



   卷465_57 【仙女词】杨衡 

玉京初侍紫皇君，金缕鸳鸯满绛裙。
仙宫一闭无消息，遥结芳心向碧云。



   卷465_58 【句】杨衡 

贤人处霄汉，荒泽自耕耘。知

陇首降时雨，雷声出夏云。（答崔钱二补阙见《诗式》）古

一一鹤声飞上天。（见《纪事》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十六 
 
   
　 
　

　
 　



   卷466_1 【享太庙乐章】牛僧孺 

湜湜颀颀，融昭德辉。不纽不舒，贯成九围。 
武烈文经，敷施当宜。纂尧付启，亿万熙熙。斋



   卷466_2 【乐天梦得有岁夜诗聊以奉和】牛僧孺 

惜岁岁今尽，少年应不知。凄凉数流辈，欢喜见孙儿。 
暗减一身力，潜添满鬓丝。莫愁花笑老，花自几多时。古



   卷466_3 【李苏州遗太湖石奇状绝伦因题二十韵奉呈梦得、乐天】牛僧孺 

胚浑何时结，嵌空此日成。掀蹲龙虎斗，挟怪鬼神惊。 
带雨新水静，轻敲碎玉鸣。搀叉锋刃簇，缕络钓丝萦。 
近水摇奇冷，依松助澹清。通身鳞甲隐，透穴洞天明。 
丑凸隆胡准，深凹刻兕觥。雷风疑欲变，阴黑讶将行。 
噤z9微寒早，轮囷数片横。地祇愁垫压，鳌足困支撑。
珍重姑苏守，相怜懒慢情。为探湖里物，不怕浪中鲸。 
利涉馀千里，山河仅百程。池塘初展见，金玉自凡轻。 
侧眩魂犹悚，周观意渐平。似逢三益友，如对十年兄。 
旺兴添魔力，消烦破宿酲。媲人当绮皓，视秩即公卿。 
念此园林宝，还须别识精。诗仙有刘白，为汝数逢迎。知



   卷466_3 【席上赠刘梦得】牛僧孺 

粉署为郎四十春，今来名辈更无人。休论世上升沉事， 
且斗樽前见在身。珠玉会应成咳唾，山川犹觉露精神。 
莫嫌恃酒轻言语，曾把文章谒后尘。知



   卷466_4 【句】牛僧孺 

但愁封寄去，魔物或惊禅。（《赠白乐天筝》）斋

惟羡东都白居士，年年香积问禅师。（《赠白》，下同）主

不是道公狂不得，恨公逢我不教狂。知

地瘦草丛短。古

求人气色沮，凭酒意乃伸。斋



   卷466_5 【赋得月照冰池】叶季良 

霁夕云初敛，栖娥月未亏。圆光生碧海，素色满瑶池。 
天迥轮空见，波凝影讵窥。浮霜玉比彩，照像镜同规。 
皎洁寒偏净，裴回夜转宜。谁怜幽境在，长与赏心随。斋



   卷466_6 【赋得琢玉成器】叶季良 

片玉寄幽石，纷纶当代名。荆人献始遇，良匠琢初成。 
冰映寒光动，虹开晚色明。雅容看更澈，馀响扣弥清。 
自与琼瑶比，方随掌握荣。因知君有用，高价伫连城。斋



   卷466_7 【省试吴宫教美人战】叶季良 

强吴矜霸略，讲武在深宫。尽出娇娥妓，先观上将风。 
挥戈罗袖卷，擐甲汗妆红。掩笑分旗下，含羞入队中。 
鼓停行未正，刑举令才崇。自可威邻国，何劳逞战功。斋



   卷466_8 【题历山司徒右长史祖宅】湛贲 

隳官长史籍，高步历山椒。丽句传黄绢，香名播宋朝。 
分能知止足，迹贵出尘嚣。松竹心长固，池台兴自饶。 
龙宫欣访旧，莺谷忝迁乔。从事叨承乏，铜章愧在腰。斋



   卷466_9 【伏览吕侍郎丘员外旧题十三代祖历山草堂诗因书记事】湛贲 

名遂贵知己，道胜方晦迹。高居葺莲宫，遗文焕石壁。 
桑田代已变，池草春犹碧。识曲遇周郎，知音荷宗伯。 
调逸南平兆，风清建安迹。祖德今发扬，还同书史册。斋



   卷466_10 【别慧山书堂】湛贲 

卷帘晓望云平槛，下榻宵吟月半窗。
病守未能依结社，更施何术去为邦。



   卷466_11 【暮春自南台丞再除给事中（仍是本厅几榻杖履宛然如旧）】薛存诚 

再入青锁闱，忝官诚自非。拂尘惊物在，开户似僧归。 
积草渐无径，残花犹洒衣。禁垣偏日近，行坐是恩辉。主



   卷466_12 【御制段太尉碑（一作薛有诚诗）】薛存诚 

葬仪从俭礼，刊石荷尧君。露迹垂繁字，天哀洒丽文。 
诏深荣嗣子，海变记孤坟。宝思皆涵象，皇心永念勋。 
雅词黄绢妙，渥泽紫泥分。青史应同久，芳名万古闻。主



   卷466_13 【御题国子监门】薛存诚 

宸翰符玄造，荣题国子门。笔锋回日月，字势动乾坤。 
檐下云光绝，梁间鹊影翻。张英圣莫拟，索靖妙难言。 
为著盘龙迹，能彰舞凤蹲。更随垂露像，常以沐皇恩。主



   卷466_14 【御箭连中双兔】薛存诚 

宸游经上苑，羽猎向闲田。狡兔初迷窟，纤骊讵著鞭。 
三驱仍百步，一发遂双连。影射含霜草，魂消向月弦。 
驩声动寒木，喜气满晴天。那似陈王意，空随乐府篇。主



   卷466_15 【太学创置石经】薛存诚 

圣唐复古制，德义功无替。奥旨悦诗书，遗文分篆隶。 
银钩互交映，石壁靡尘翳。永与乾坤期，不逐日月逝。 
儒林道益广，学者心弥锐。从此理化成，恩光遍遐裔。主



   卷466_16 【观南郊回仗】薛存诚 

传警千门寂，南郊彩仗回。但惊龙再见，谁识日双开。 
德泽施云雨，恩光变烬灰。阅兵貔武振，听乐凤凰来。 
候刻移宸辇，遵时集观台。多惭远臣贱，不得礼容陪。主



   卷466_17 【闻击壤】薛存诚 

尧年听野老，击壤复何云。自谓欢由己，宁知德在君。 
气平闲易畅，声贺作难分。耕凿方随日，恩威比望云。 
篑桴均下调，和木等南薰。无落于吾事，谁将帝已闻。主



   卷466_18 【膏泽多丰年】薛存诚 

帝德方多泽，莓莓井径同。八方甘雨布，四远报年丰。 
廒庾千厢在，幽流万壑通。候时勤稼穑，击壤乐农功。 
畎亩人无惰，田庐岁不空。何须忧伏腊，千载贺尧风。主



   卷466_19 【东都父老望幸】薛存诚 

銮舆秦地久，羽卫洛阳空。彼土虽凭固，兹川乃得中。 
龙颜觐白日，鹤发仰清风。望幸诚逾邈，怀来意不穷。 
昔因封泰岳，今伫蹑维嵩。天地心无异，神祇理亦同。 
翠华翔渭北，玉检候关东。众愿其难阻，明君早勒功。知



   卷466_20 【嵩山望幸】薛存诚 

峻极位何崇，方知造化功。降灵逢圣主，望幸表维嵩。 
隐映连青壁，嵯峨向碧空。象车因叶瑞，龙驾愿升中。 
万岁声长在，千岩气转雄。东都歌盛事，西笑伫皇风。知



   卷466_21 【华清宫望幸】薛存诚 

骊岫接新丰，岧峣驾碧空。凿山开秘殿，隐雾蔽仙宫。 
绛阙犹栖凤，雕梁尚带虹。温泉曾浴日，华馆旧迎风。 
肃穆瞻云辇，深沉闭绮栊。东郊望幸处，瑞气霭濛濛。知



   卷466_22 【谒见日将至双阙】薛存诚 

晓色临双阙，微臣礼位陪。远惊龙凤睹，谁识冕旒开。 
蔼蔼千年盛，颙颙万国来。天文标日月，时令布云雷。 
迥出黄金殿，全分白玉台。雕虫竟何取，瞻恋不知回。知



   卷466_23 【南至日隔仗望含元殿炉香】裴次元 

冕旒初负扆，卉服尽朝天。旸谷初移日，金炉渐起烟。 
芬馨流远近，散漫入貂蝉。霜仗凝逾白，朱栏映转鲜。 
始看浮阙在，稍见逐风迁。为沐皇家庆，来瞻羽卫前。知



   卷466_24 【律中应钟（一作裴元诗）】裴次元 

律穷方数寸，室暗在三重。伶管灰先动，秦正节已逢。 
商声辞玉笛，羽调入金钟。密叶翻霜彩，轻冰敛水容。 
望鸿南去绝，迎气北来浓。愿托无凋性，寒林自比松。知



   卷466_25 【赋得亚父碎玉斗】裴次元 

雄谋竟不决，宝玉将何爱。倏尔霜刃挥，飒然春冰碎。 
飞光动旗帜，散响惊环珮。霜浓绣帐前，星流锦筵内。 
图王业已失，为虏言空悔。独有青史中，英风冠千载。知



   卷466_26 【句】裴次元 

积高依郡城，迥拔凌霄汉。（题望京山，见《闽志》）斋



   卷466_27 【并州路（一作杨达诗，题云塞下作）】李宣远 

秋日并州路，黄榆落故关。孤城吹角罢，数骑射雕还。 
帐幕遥临水，牛羊自下山。征人正垂泪，烽火起云间。古



   卷466_28 【近无西耗（一作李敬方诗）】李宣远 

远戎兵压境，迁客泪横襟。烽堠惊秦塞，囚居困越吟。 
自怜牛马走，未识犬羊心。一月无消息，西看日又沉。知



   卷466_29 【曲江亭望慈恩寺杏园花发】李君何 

春晴凭水轩，仙杏发南园。开蕊风初晓，浮香景欲暄。 
光华临御陌，色相对空门。野雪遥添净，山烟近借繁。 
地闲分鹿苑，景胜类桃源。况值新晴日，芳枝度彩鸳。知



   卷466_30 【除夜书情】周弘亮 

何处风尘岁，云阳古驿前。三冬不再稔，晓日又明年。 
春入江南柳，寒归塞北天。还伤知候客，花景对韦编。主



   卷466_31 【曲江亭望慈恩寺杏园花发】周弘亮 

江亭闲望处，远近见秦源。古寺迟春景，新花发杏园。 
萼中轻蕊密，枝上素姿繁。拂雨云初起，含风雪欲翻。 
容辉明十地，香气遍千门。愿莫随桃李，芳菲不为言。主



   卷466_32 【故乡除夜】周弘亮 

三百六十日云终，故乡还与异乡同。非唯律变情堪恨， 
抑亦才疏命未通。何处夜歌销腊酒，谁家高烛候春风。 
诗成始欲吟将看，早是去年牵课中。主



   卷466_33 【曲江亭望慈恩寺杏园花发】陈翥 

曲江晴望好，近接梵王家。十亩开金地，千林发杏花。 
映雪犹误雪，煦日欲成霞。紫陌传香远，红泉落影斜。 
园中春尚早，亭上路非赊。芳景堪游处，其如惜物华。主



   卷466_34 【曲江亭望慈恩寺杏园花发】曹著 

渚亭临净域，凭望一开轩。晚日分初地，东风发杏园。 
异香飘九陌，丽色映千门。照灼瑶华散，葳蕤玉露繁。 
未教游妓折，乍听早莺喧。谁复争桃李，含芳自不言。主



   卷466_35 【鱼上冰】王公亮 

春生寒气减，稍动久潜鱼。乍喜东风至，来看曲岸初。 
出冰朱鬣见，望日锦鳞舒。渐觉流澌近，还欣掉尾馀。 
噞喁情自乐，沿溯意宁疏。倘得随鲲化，终能上太虚。主



   卷466_36 【赋得竹箭有筠】张仲方 

东南生绿竹，独美有筠箭。枝叶讵曾凋，风霜孰云变。 
偏宜林表秀，多向岁寒见。碧色乍葱茏，清光常蒨练。 
皮开凤彩出，节劲龙文现。爱此守坚贞，含歌属时彦。主



   卷466_37 【赠毛仙翁】张仲方 

毛仙翁，毛仙翁，容貌常如二八童。几岁头梳云鬓绿， 
无时面带桃花红。眼前人世阅沧海，肘后药成辞月宫。 
方口秀眉编贝齿，了然炅炅双瞳子。芝椿禀气本坚强， 
龟鹤计年应不死。四海五山长独游，矜贫傲富欺王侯。 
灵通指下砖甓化，瑞气炉中金玉流。定是烟霞列仙侣， 
暂来尘俗救危苦。紫霞妖女琼华飞，秘法虔心传付与。 
阴功足，阴功成，羽驾何年归上清。待我休官了婚嫁， 
桃源洞里觅仙兄。知



   卷466_38 【句】张仲方 

入门池色静，登阁雨声来。（见《三山志》）斋



   卷466_39 【和白乐天（时以太子宾客分司东都）】崔玄亮 

病馀归到洛阳头，拭目开眉见白侯。凤诏恐君今岁去， 
龙门欠我旧时游。几人樽下同歌咏，数盏灯前共献酬。 
相对忆刘刘在远，寒宵耿耿梦长洲。斋



   卷466_40 【临终诗】崔玄亮 

暂荣暂悴石敲火，即空即色眼生花。
许时为客今归去，大历元年是我家。



   卷466_41 【句】崔玄亮 

共相呼唤醉归来。斋



   卷466_42 【省试临渊羡鱼】徐牧 

清泚濯缨处，今来喜一临。惭无下钓处，空有羡鱼心。 
退省时频改，谋身岁屡沉。鬣成川上媚，网就水宁深。 
赪尾临波里，朱须破浪浔。此时倘不漏，江上免行吟。斋



   卷466_43 【淮南游故居感旧，酬西川李尚书德裕】王播 

昔年献赋去江湄，今日行春到却悲。三径仅存新竹树， 
四邻惟见旧孙儿。壁间潜认偷光处，川上宁忘结网时。 
更见桥边记名姓，始知题柱免人嗤。斋



   卷466_44 【题木兰院二首】王播 

三十年前此院游，木兰花发院新修。
如今再到经行处，树老无花僧白头。

上堂已了各西东，惭愧闍黎饭后钟。
三十年来尘扑面，如今始得碧纱笼。



   卷466_45 【上巳接清明游宴】独孤良弼 

上巳欢初罢，清明赏又追。闰年侵旧历，令节并芳时。 
细雨莺飞重，春风酒酝迟。寻花迷白雪，看柳拆青丝。 
淑气如相待，天和意为谁。吁嗟名未立，空咏宴游诗。古



   卷466_46 【次潭州，酬唐侍御、姚员外游道林岳麓寺题示】沈传师 

承明年老辄自论，乞得湘守东南奔。为闻楚国富山水， 
青嶂逦迤僧家园。含香珥笔皆眷旧，谦抑自忘台省尊。 
不令执简候亭馆，直许携手游山樊。忽惊列岫晓来逼， 
朔雪洗尽烟岚昏。碧波回屿三山转，丹槛缭郭千艘屯。 
华镳躞蹀绚砂步，大旆彩错辉松门。樛枝竞骛龙蛇势， 
折干不灭风霆痕。相重古殿倚岩腹，别引新径萦云根。 
目伤平楚虞帝魂，情多思远聊开樽。危弦细管逐歌飘， 
画鼓绣靴随节翻。锵金七言凌老杜，入木八法蟠高轩。 
嗟余潦倒久不利，忍复感激论元元。主



   卷466_47 【和李德裕观玉蕊花见怀之作】沈传师 

曾对金銮直，同依玉树阴。雪英飞舞近，烟叶动摇深。 
素萼年年密，衰容日日侵。劳君想华发，近欲不胜簪。斋



   卷466_48 【赠毛仙翁】沈传师 

安期何事出云烟，为把仙方与世传。只向人间称百岁， 
谁知洞里过千年。青牛到日迎方朔，丹灶开时共稚川。 
更说桃源更深处，异花长占四时天。斋



   卷466_49 【寄大府兄侍史（见《云烟过眼录》）】沈传师 

积雪山阴马过难，残更深夜铁衣寒。
将军破了单于阵，更把兵书仔细看。



   卷466_50 【蒙泉（见《方舆胜览》》）】沈传师 

京路马駸駸，尘劳日向深。蒙泉聊息驾，可以洗君心。斋



   卷466_51 【春从何处来】白行简 

欲识春生处，先从木德来。入门潜报柳，度岭暗惊梅。 
透雪寒光散，消冰水镜开。晓迎郊骑发，夜逐斗杓回。 
淑气空中变，新声雨后催。偏宜资律吕，应是候阳台。斋



   卷466_52 【贡院楼北新栽小松】白行简 

华省春霜曙，楼阴植小松。移根依厚地，委质别危峰。 
北户知犹远，东堂幸见容。心坚终待鹤，枝嫩未成龙。 
夜影看仍薄，朝岚色渐浓。山苗不可荫，孤直俟秦封。斋



   卷466_53 【金在熔】白行简 

巨橐方熔物，洪炉欲范金。紫光看渐发，赤气望逾深。 
焰热晴云变，烟浮昼景阴。坚刚由我性，鼓铸任君心。 
踊跃徒标异，沈潜自可钦。何当得成器，待叩向知音。斋



   卷466_54 【归马华山】白行简 

牧野功成后，周王战马闲。驱驰休伏皂，饮龁任依山。 
逐日朝仍去，随风暮自还。冰生疑陇坂，叶落似榆关。 
躞蹀仙峰下，腾骧渭水湾。幸逢时偃武，不复鼓鼙间。斋



   卷466_55 【夫子鼓琴得其人】白行简 

宣父穷玄奥，师襄授素琴。稍殊流水引，全辨圣人心。 
慕德声逾感，怀人意自深。泠泠传妙手，摵摵振空林。 
促调清风至，操弦白日沈。曲终情不尽，千古仰知音。斋



   卷466_56 【李都尉重阳日得苏属国书】白行简 

降虏意何如，穷荒九月初。三秋异乡节，一纸故人书。 
对酒情无极，开缄思有馀。感时空寂寞，怀旧几踌躇。 
雁尽平沙迥，烟销大漠虚。登台南望处，掩泪对双鱼。斋



   卷466_57 【在巴南望郡南山呈乐天（时从乐天忠州）】白行简 

临江一嶂白云间，红绿层层锦绣班。
不作巴南天外意，何殊昭应望骊山。



   卷466_58 【春云】裴澄 

漠漠复溶溶，乘春任所从。映林初展叶，触石未成峰。 
旭日消寒翠，晴烟点净容。霏微将似灭，深浅又如重。 
薄彩临溪散，轻阴带雨浓。空馀负樵者，岭上自相逢。知



   卷466_59 【赋得沽美玉】罗立言 

谁怜被褐士，怀玉正求沽。成器终期达，逢时岂见诬。 
宝同珠照乘，价重剑论都。浮彩朝虹满，悬光夜月孤。 
几年沦瓦砾，今日出泥涂。采斫资良匠，无令瑕掩瑜。知



   卷466_60 【寒食遣怀】张灿 

繁华泣清露，悄悄落衣巾。明日逢寒食，春风见故人。 
病来羞滞楚，西去欲迷秦。憔悴此时久，青山归四邻。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十七 
 
   
　 
　

　
 　



   卷467_1 【春日山亭】牟融 

醉来重整华阳巾，搔首惊看白发新。莫道愁多因病酒， 
只缘命薄不辞贫。龙鱼失水难为用，龟玉蒙尘未见珍。 
正是圣朝全盛日，讵知林下有闲人。知



   卷467_2 【寄周韶州】牟融 

十年学道困穷庐，空有长才重老儒。功业要当垂永久， 
利名那得在须臾。山中荆璞谁知玉，海底骊龙不见珠。 
寄语故人休怅怏，古来贤达事多殊。知



   卷467_3 【秋夜醉归，有感而赋】牟融 

衔杯谁道易更阑，沉醉归来不自欢。惆怅后时孤剑冷， 
寂寥无寐一灯残。竹窗凉雨鸣秋籁，江郭清砧捣夜寒。 
多少客怀消不得，临风搔首浩漫漫。知



   卷467_4 【寄范使君】牟融 

未秋为别已终秋，咫尺娄江路阻修。心上惟君知委曲， 
眼前独我逐漂流。从来姑息难为好，到底依栖总是诹。 
西望家山成浩叹，临风搔首不胜愁。知



   卷467_5 【送罗约】牟融 

雨晴江馆柳依依，握手那堪此别离。独鹤孤琴随远旆， 
红亭绿酒惜分岐。月明野店闻鸡早，花暗关城匹马迟。 
后夜定知相忆处，东风回首不胜悲。知



   卷467_6 【题李昭训山水】牟融 

卜筑藏修地自偏，尊前诗酒集群贤。半岩松暝时藏鹤， 
一枕秋声夜听泉。风月谩劳酬逸兴，渔樵随处度流年。 
南州人物依然在，山水幽居胜辋川。知



   卷467_7 【处厚游杭，作诗寄之】牟融 

江村摇落暂逢秋，况是闻君独远游。浙水风烟思吊古， 
楚乡人物赋登楼。书沈寒雁云边影，梦绕清猿月下愁。 
念我故人劳碌久，不如投老卧沧洲。知



   卷467_8 【山中有怀李十二】牟融 

林前风景晚苍苍，林下怀人路杳茫。白发流年淹旧业， 
碧山茅屋卧斜阳。客边秋兴悲张翰，病里春情笑沈郎。 
何事登楼□□□，几回搔首□思归。知



   卷467_9 【客中作】牟融 

异乡岁晚怅离怀，游子驱驰愧不才。夜夜砧声催客去， 
年年雁影带寒来。半林残叶迎霜落，三径黄花近节开。 
几度无聊倍惆怅，临风搔首独兴哀。知



   卷467_10 【山寺律僧画兰竹图】牟融 

偶来绝顶兴无穷，独有山僧笔最工。绿径日长袁户在， 
紫荃秋晚谢庭空。离花影度湘江月，遗珮香生洛浦风。 
欲结岁寒盟不去，忘机相对画图中。知



   卷467_11 【送客之杭】牟融 

西风吹冷透貂裘，行色匆匆不暂留。帆带夕阳投越浦， 
心随明月到杭州。风清听漏惊乡梦，灯下闻歌乱别愁。 
悬想到杭州兴地，尊前应与话离忧。知



   卷467_12 【有感二首】牟融 

何事离怀入梦频，贫居寂寞四无邻。诗因韵险难成律， 
酒为愁多不顾身。眼底故人惊岁别，尊前华发逐时新。 
十年飘泊如萍迹，一度登临一怅神。知

搔首临风独倚栏，客边惊觉岁华残。栖迟未遇常鋾荐， 
邂逅宁弹贡禹冠。有兴不愁诗韵险，无聊只怕酒杯乾。 
何如日日长如醉，付与诗人一笑看。主



   卷467_13 【送沈侯之京】牟融 

悠悠旌旆出东楼，特出仙郎上帝州。刘旻才高能富国， 
萧何人杰足封侯。关河弱柳垂金缕，水驿青帘拂画楼。 
欲尽故人尊酒意，春风江上暂停舟。主



   卷467_14 【寄羽士】牟融 

别来有路隔仙凡，几度临风欲去难。乐道无时忘鹤伴， 
谈玄何日到星坛。山中胜景常留客，林下清风好炼丹。 
使我浮生尘鞅脱，相从应得一盘桓。主



   卷467_15 【题赵支】牟融 

林间曲径掩衡茅，绕屋青青翡翠梢。一枕秋声鸾舞月， 
半窗云影鹤归巢。曾闻贾谊陈奇策，肯学扬雄赋解嘲。 
我有清风高节在，知君不负岁寒交。主



   卷467_16 【司马迁墓】牟融 

落落长才负不羁，中原回首益堪悲。英雄此日谁能荐， 
声价当时众所推。一代高风留异国，百年遗迹剩残碑。 
经过词客空惆怅，落日寒烟赋黍离。主



   卷467_17 【春游】牟融 

锦袍日暖耀冰蚕，上客陪游酒半酣。笑拂吟鞭邀好兴， 
醉欹乌帽逞雄谈。楼前弱柳摇金缕，林外遥山隔翠岚。 
正是太平行乐处，春风花下且停骖。主



   卷467_18 【水西草堂】牟融 

萝径萧然曲业存，闲云流水四无邻。身留白屋潜踪迹， 
门□□吟学隐沦。吟对琴尊江上月，笑看花木镜中春。 
遗书自有亲□处，何必驱驰扰世尘。主



   卷467_19 【送羽衣之京】牟融 

羽衣缥缈拂尘嚣，怅别河梁赠柳条。阆苑云深孤鹤迥， 
蓬莱天近一身遥。香浮宝辇仙风润，花落瑶坛绛雨消。 
自是长生林下客，也陪鸳鹭入清朝。主



   卷467_20 【题道院壁】牟融 

山中旧宅四无邻，草净云和迥绝尘。神枣胡麻能饭客， 
桃花流水荫通津。星坛火伏烟霞暝，林壑春香鸟雀驯。 
若使凡缘终可脱，也应从此度闲身。主



   卷467_21 【赠欧阳詹】牟融 

为客囊无季子金，半生踪迹任浮沉。服勤因念劬劳重， 
思养徒怀感慨深。岛外断云凝远日，天涯芳草动愁心。 
家林千里遥相忆，几度停车一怅吟。主



   卷467_22 【邵公母】牟融 

搔首惊闻楚些歌，拂衣归去泪悬河。劬劳常想三春恨， 
思养其如寸草何。浙水梦怀千里远，苏台愁望白云多。 
伤心独有黄堂客，几度临风咏蓼莪。主



   卷467_23 【客中作】牟融 

千里云山恋旧游，寒窗凉雨夜悠悠。浮亭花竹频劳梦， 
别路风烟半是愁。芳草傍人空对酒，流年多病倦登楼。 
一杯重向樽前醉，莫遣相思累白头。主



   卷467_24 【赠杨处厚】牟融 

十年学道苦劳神，赢得尊前一病身。天上故人皆自贵， 
山中明月独相亲。客心淡泊偏宜静，吾道从容不厌贫。 
几度临风一回首，笑看华发及时新。主



   卷467_25 【重赠张籍】牟融 

旧日仪容只宛然，笑谈不觉度流年。凡缘未了嗟无子， 
薄命能孤不怨天。一醉便同尘外客，百杯疑是酒中仙。 
人生随处堪为乐，管甚秋香满鬓边。主



   卷467_26 【赠殷以道】牟融 

世路红尘懒步趋，长年结屋傍岩隅。独留乡井诚非隐， 
老向山林不自愚。肯信白圭终在璞，谁怜沧海竟遗珠。 
闲来抚景穷吟处，尊酒临风不自娱。主



   卷467_27 【翁母些】牟融 

满头华发向人垂，长逝音容迥莫追。先垄每怀风木夜， 
画堂无复彩衣时。停车遥望孤云影，翘首惊看吊鹤悲。 
独有贤人崇孝义，伤心共咏蓼莪诗。主



   卷467_28 【题山庄】牟融 

萝屋萧萧事事幽，临风搔首远凝眸。东园松菊存遗业， 
晚景桑榆乐旧游。吟对清尊江上月，笑谈华发镜中秋。 
床头浊酒时时漉，上客相过一任留。主



   卷467_29 【沈存尚林亭夜宴】牟融 

草堂寂寂景偏幽，到此令人一纵眸。松菊寒香三径晚， 
桑榆烟景两淮秋。近山红叶堆林屋，隔浦青帘拂画楼。 
终日忘情能自乐，清尊应得遣闲愁。主



   卷467_30 【题孙君山亭】牟融 

长年乐道远尘氛，静筑藏修学隐沦。吟对琴樽庭下月， 
笑看花木槛前春。闲来欲著登山屐，醉里还披漉酒巾。 
林壑能忘轩冕贵，白云黄鹤好相亲。主



   卷467_31 【题徐俞山居】牟融 

青山重叠巧裁攒，引水流泉夜激湍。岚锁岩扉清昼暝， 
云归松壑翠阴寒。不因李相门前见，曾向袁生画里看。 
老我不堪诗思杳，几回吟倚曲栏干。主



   卷467_32 【送范启东还京】牟融 

萧萧行李上征鞍，满目离情欲去难。客里故人尊酒别， 
天涯游子弊裘寒。官桥杨柳和愁折，驿路梅花带雪看。 
重到京华旧游处，春风佳丽好盘桓。主



   卷467_33 【楼城叙别】牟融 

故人为客上神州，倾盖相逢感昔游。屈指年华嗟远别， 
对床风雨话离愁。清樽不负花前约，白发惊看镜里秋。 
此际那堪重分手，绿波芳草暂停舟。主



   卷467_34 【写意二首】牟融 

寂寥荒馆闭闲门，苔径阴阴屐少痕。白发颠狂尘梦断， 
青毡泠落客心存。高山流水琴三弄，明月清风酒一樽。 
醉后曲肱林下卧，此生荣辱不须论。主

萧萧华发满头生，深远蓬门倦送迎。独喜冥心无外慕， 
自怜知命不求荣。闲情欲赋思陶令。卧病何人问马卿。 
林下贫居甘困守，尽教城市不知名。斋



   卷467_35 【赠浙西李相公】牟融 

长庚烈烈独遥天，盛世应知降谪仙。月里昔曾分兔药， 
人间今喜得椿年。文章政事追先达，冠盖声华羡昔贤。 
尊酒与君称寿毕，春风入醉绮罗筵。斋



   卷467_36 【天台】牟融 

碧溪流水泛桃花，树绕天台迥不赊。洞里无尘通客境， 
人间有路入仙家。鸡鸣犬吠三山近，草静云和一径斜。 
此地不知何处去，暂留琼珮卧烟霞。斋



   卷467_37 【送陈衡】牟融 

秋江烟景晚苍苍，江上离人促去航。千里一官嗟独往， 
十年双鬓付三霜。云迷楼曲亲庭远，梦绕通山客路长。 
不必临风悲冷落，古来白首尚为郎。斋



   卷467_38 【送沈翔】牟融 

江上西风一棹归，故人此别会应稀。清朝尽道无遗逸， 
当路谁曾访少微。谩有才华嗟未达，闲寻鸥鸟暂忘机。 
临岐不用空惆怅，未必新丰老布衣。斋



   卷467_39 【过蠡湖】牟融 

东湖烟水浩漫漫，湘浦秋声入夜寒。风外暗香飘落粉， 
月中清影舞离鸾。多情袁尹频移席，有道乔仙独倚阑。 
几度篝帘相对处，无边诗思到吟坛。斋



   卷467_40 【登环翠楼】牟融 

山中地僻好藏修，寂寂幽居架小楼。云树四围当户暝， 
烟岚一带隔帘浮。举杯对月邀诗兴，抚景令人豁醉眸。 
我亦人间肥遁客，也将踪迹寄林丘。斋



   卷467_41 【游淮云寺】牟融 

白云深锁沃州山，冠盖登临众仰攀。松径风清闻鹤唳， 
昙花香暝见僧还。玄机隐隐应难觉，尘事悠悠了不关。 
兴尽凡缘因未晚，裴回依旧到人间。斋



   卷467_42 【游报本寺】牟融 

山房寂寂荜门开，此日相期社友来。雅兴共寻方外乐， 
新诗争羡郢中才。茶烟袅袅笼禅榻，竹影萧萧扫径苔。 
醉后不知明月上，狂歌直到夜深回。斋

了然尘事不相关，锡杖时时独看山。白发任教双鬓改， 
黄金难买一生闲。不留活计存囊底，赢得诗名满世间。 
自笑微躯长碌碌，几时来此学无还。古



   卷467_43 【题陈侯竹亭】牟融 

曾向幽亭一榻分，清风满座绝尘氛。丹山凤泣钩帘听， 
沧海龙吟对酒闻。漠漠暝阴笼砌月，盈盈寒翠动湘云。 
岁寒高节谁能识，独有王猷爱此君。古



   卷467_44 【送报本寺分韵得通字】牟融 

几度乘闲谒梵宫，此郎声价重江东。贵侯知重曾忘势， 
闲客频来也悟空。满地新蔬和雨绿，半林残叶带霜红。 
□□□□□□□，□□□□□□□。古



   卷467_45 【寄永平友人】牟融 

故人千里隔天涯，几度临风动远思。贾谊上书曾伏阙， 
仲舒陈策欲匡时。高风落落谁同调，往事悠悠我独悲。 
何日归来话畴昔，一樽重叙旧襟期。古

朔风猎猎惨寒沙，关月寥寥咽暮笳。放逐一心终去国， 
驱驰千里未还家。青蝇点玉原非病，沧海遗珠世所嗟。 
直道未容淹屈久，暂劳踪迹寄天涯。知



   卷467_46 【陈使君山庄】牟融 

新卜幽居地自偏，士林争羡使君贤。数椽潇洒临溪屋， 
十亩膏腴附郭田。流水断桥芳草路，淡烟疏雨落花天。 
秋成准拟重来此，沉醉何妨一榻眠。知



   卷467_47 【题寺壁】牟融 

僧家胜景瞰平川，雾重岚深马不前。宛转数声花外鸟， 
往来几叶渡头船。青山远隔红尘路，碧殿深笼绿树烟。 
闻道此中堪遁迹，肯容一榻学逃禅。知



   卷467_48 【送徐浩】牟融 

渡口潮平促去舟，莫辞尊酒暂相留。弟兄聚散云边雁， 
踪迹浮沉水上鸥。千里好山青入楚，几家深树碧藏楼。 
知君此去情偏切，堂上椿萱雪满头。知



   卷467_49 【谢惠剑】牟融 

感君三尺铁，挥攉鬼神惊。浩气中心发，雄风两腋生。 
犬戎从此灭，巢穴不时平。万里横行去，封侯赖有成。主



   卷467_50 【送僧】牟融 

梵王生别思，之子事遐征。烟水浮杯渡，云山只履行。 
三生尘梦醒，一锡衲衣轻。此去家林近，飘飘物外情。斋



   卷467_51 【送友人】牟融 

有客棹扁舟，相逢不暂留。衣冠重文物，诗酒足风流。 
官路生归兴，家林想旧游。临岐分手后，乘月过苏州。古



   卷467_52 【题朱庆馀闲居四首】牟融 

潇洒藏修处，琴书与画图。白丁门外远，俗子眼前无。 
楚楚临轩竹，青青映水蒲。道人能爱静，诸事近清枯。知

尽日衡门闭，苍苔一径新。客心非厌静，悟道不忧贫。 
白屋悬尘榻，清樽忆故人。近来疏懒甚，诗债后吟身。斋

闲客幽栖处，潇然一草庐。路通元亮宅，门对子云居。 
按剑心犹壮，琴书乐有馀。黄金都散尽，收得邺侯书。知

寂寥荒馆下，投老欲何为。草色凝陈榻，书声出董帷。 
闲云长作伴，归鹤独相随。才薄知无用，安贫不自危。斋



   卷467_53 【寄张源】牟融 

咫尺西江路，悲欢暂莫闻。青年俱未达，白社独离群。 
曲径荒秋草，衡茅掩夕曛。相思不相见，愁绝赋停云。古



   卷467_54 【题竹】牟融 

潇洒碧玉枝，清风追晋贤。数点渭川雨，一缕湘江烟。 
不见凤凰尾，谁识珊瑚鞭。柯亭丁相遇，惊听奏钧天。知



   卷467_55 【有感】牟融 

盛世嗟沉伏，中情怏未舒。途穷悲阮籍，病久忆相如。 
无客空尘榻，闲门闭草庐。不胜岑绝处，高卧半床书。主



   卷467_56 【题山房壁】牟融 

珠林春寂寂，宝地夜沉沉。玄奥凝神久，禅机入妙深。 
参同大块理，窥测至人心。定处波罗蜜，须从物外寻。斋



   卷467_57 【访请上人】牟融 

曲径绕丛林，钟声杂梵音。松风吹定衲，萝月照禅心。 
抚景吟行远，谈玄入悟深。不能尘鞅脱，聊复一登临。古



   卷467_58 【送范启东】牟融 

杨柳春江上，东风一棹轻。行囊归客兴，尊酒故人情。 
画史名当代，声华重两京。临岐分手处，无奈别离生。知



   卷467_59 【客中作】牟融 

十年江汉客，几度帝京游。迹比风前叶，身如水上鸥。 
醉吟愁里月，羞对镜中秋。怅望频回首，西风忆故丘。主



   卷467_60 【赠韩翃】牟融 

京国久知名，江河近识荆。不辞今日醉，便有故人情。 
细雨孤鸿远，西风一棹轻。暂时分手去，应不负诗盟。斋



   卷467_61 【禁烟作】牟融 

柳拖金缕拂朱栏，花扑香尘满绣鞍。
尊酒临风酬令节，越罗衣薄觉春寒。



   卷467_62 【闽中回】牟融 

帆影随风过富阳，橹声摇月下钱塘。
千山积雪凝寒碧，梦入枫宸绕御床。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十八 
 
   
　 
　

　
 　



   卷468_1 【苦妇词】刘言史 

地远易骄崇，用刑匪精研。哀哉苦妇身，夫死百殃缠。 
草草催出门，衣堕发披肩。独随军吏行，当夕余欲迁。 
来时已厌生，到此自不全。临江卧黄砂，二子死在边。 
气哕不发声，背头血涓涓。有时强为言，只是尤青天。 
稿蓐无一枝，冷气两悬悬。穷荒夷教卑，骨肉病弃捐。 
况非本族音，肌露谁为怜。事痛感行宾，住得贪程船。 
必当负严法，岂有胎孕篇。游畋复释麛，羔兔尚免鹯。 
何处摈逐深，一罪三见颠。校尉勋望重，幕府才且贤。 
兰裙间珠履，食玉处花筵。但勿轻所暗，莫虑无人焉。古



   卷468_2 【与孟郊洛北野泉上煎茶】刘言史 

粉细越笋芽，野煎寒溪滨。恐乖灵草性，触事皆手亲。 
敲石取鲜火，撇泉避腥鳞。荧荧爨风铛，拾得坠巢薪。 
洁色既爽别，浮氲亦殷勤。以兹委曲静，求得正味真。 
宛如摘山时，自歠指下春。湘瓷泛轻花，涤尽昏渴神。 
此游惬醒趣，可以话高人。主



   卷468_3 【七夕歌】刘言史 

星寥寥兮月细轮，佳期可想兮不可亲。云衣香薄妆态新， 
彩輧悠悠度天津。玉幌相逢夜将极，妖红惨黛生愁色。 
寂寞低容入旧机，歇著金梭思往夕。人间不见因谁知， 
万家闺艳求此时。碧空露重彩盘湿，花上乞得蜘蛛丝。知



   卷468_4 【立秋日】刘言史 

商风动叶初，萧索一贫居。老性容茶少，羸肌与簟疏。 
旧醅难重漉，新菜未胜鉏。才薄无潘兴，便便画偃庐。主



   卷468_5 【题茅山仙台药院】刘言史 

扰扰浮生外，华阳一洞春。道书金字小，仙圃玉苗新。 
芝草迎飞燕，桃花笑俗人。楼台争耸汉，鸡犬亦嫌秦。 
愿得青芽散，长年驻此身。主



   卷468_6 【送婆罗门归本国】刘言史 

刹利王孙字迦摄，竹锥横写叱萝叶。遥知汉地未有经， 
手牵白马绕天行。龟兹碛西胡雪黑，大师冻死来不得。 
地尽年深始到船，海里更行三十国。行多耳断金环落， 
冉冉悠悠不停脚。马死经留却去时，往来应尽一生期。 
出漠独行人绝处，碛西天漏雨丝丝。古



   卷468_7 【潇湘游】刘言史 

夷女采山蕉，缉纱浸江水。野花满髻妆色新， 
闲歌欸乃深峡里。欸乃知从何处生，当时泣舜肠断声。 
翠华寂寞婵娟没，野筱空馀红泪情。青烟冥冥覆杉桂， 
崖壁凌天风雨细。昔人幽恨此地遗，绿芳红艳含怨姿。 
清猿未尽鼯鼠切，泪水流到湘妃祠。北人莫作潇湘游， 
九疑云入苍梧愁。知



   卷468_8 【放萤怨】刘言史 

放萤去，不须留，聚时年少今白头。架中科斗万馀卷， 
一字千回重照见。青云杳渺不可亲，开囊欲放增馀怨。 
且逍遥，还酩酊，仲舒漫不窥园井。那将寂寞老病身， 
更就微虫借光影。欲放时，泪沾裳。冲篱落，千点光。古



   卷468_9 【观绳伎（潞府李相公席上作）】刘言史 

泰陵遗乐何最珍，彩绳冉冉天仙人。广场寒食风日好， 
百夫伐鼓锦臂新。银画青绡抹云发，高处绮罗香更切。 
重肩接立三四层，著屐背行仍应节。两边丸剑渐相迎， 
侧身交步何轻盈。闪然欲落却收得，万人肉上寒毛生。 
危机险势无不有，倒挂纤腰学垂柳。下来一一芙蓉姿， 
粉薄钿稀态转奇。坐中还有沾巾者，曾见先皇初教时。知



   卷468_10 【买花谣】刘言史 

杜陵村人不田穑，入谷经谿复缘壁。每至南山草木春， 
即向侯家取金碧。幽艳凝华春景曙，林夫移得将何处。 
蝶惜芳丛送下山，寻断孤香始回去。豪少居连鳷鹊东， 
千金使买一株红。院多花少栽未得，零落绿娥纤指中。 
咸阳亲戚长安里，无限将金买花子。浇红湿绿千万家， 
青丝玉轳声哑哑。主



   卷468_11 【王中丞宅夜观舞胡腾（王中丞武俊也）】刘言史 

石国胡儿人见少，蹲舞尊前急如鸟。织成蕃帽虚顶尖， 
细氎胡衫双袖小。手中抛下蒲萄盏，西顾忽思乡路远。 
跳身转毂宝带鸣，弄脚缤纷锦靴软。四座无言皆瞪目， 
横笛琵琶遍头促。乱腾新毯雪朱毛，傍拂轻花下红烛。 
酒阑舞罢丝管绝，木槿花西见残月。古



   卷468_12 【竹里梅】刘言史 

竹里梅花相并枝，梅花正发竹枝垂。
风吹总向竹枝上，直似王家雪下时。



   卷468_13 【春过赵墟】刘言史 

下马邯郸陌头歇，寂寥崩隧临车辙。古柏重生枝亦乾， 
馀燎见风幽焰灭。白蒿微发紫槿新，行人感此复悲春。斋



   卷468_14 【初下东周赠孟郊】刘言史 

鹤老身更b3，龟死壳亦灵。正信非外沿，终始全本情。 
童子不戏尘，积书就岩扃。身著木叶衣，养鹿兼牸耕。 
偶随下山云，荏苒失故程。渐入机险中，危思难太行。 
十发九缕丝，悠然东周城。言词野麋态，出口多累形。 
因依汉元寮，未似羁细轻。冷灶助新热，静砧与寒声。 
断蓬在门栏，岂当桃李荣。寄食若蠹虫，侵损利微生。 
固非拙为强，懦劣外疗并。素坚冰蘖心，洁持保坚贞。 
修文返正风，刊字齐古经。惭将衰末分，高栖喧世名。主



   卷468_15 【过春秋峡】刘言史 

峭壁苍苍苔色新，无风晴景自胜春。
不知何树幽崖里，腊月开花似北人。



   卷468_16 【长门怨】刘言史 

独坐炉边结夜愁，暂时思去亦难留。
手持金箸垂红泪，乱拨寒灰不举头。



   卷468_17 【春游曲】刘言史 

花颔红騣一何偏，绿槐香陌欲朝天。
仍嫌众里娇行疾，傍镫深藏白玉鞭。

喷沫团香小桂条，玉鞭兼赐霍嫖姚。
弄影便从天禁出，碧蹄声碎五门桥。



   卷468_18 【广州王园寺伏日即事寄北中亲友】刘言史 

南越逢初伏，东林度一朝。曲池煎畏景，高阁绝微飙。 
竹簟移先洒，蒲葵破复摇。地偏毛瘴近，山毒火威饶。 
裛汗絺如濯，亲床枕并烧。坠枝伤翠羽，萎叶惜红蕉。 
且困流金炽，难成独酌谣。望霖窥润础，思吹候生条。 
旅恨生乌浒，乡心系洛桥。谁怜在炎客，一夕壮容销。知



   卷468_19 【立秋】刘言史 

兹晨戒流火，商飙早已惊。云天收夏色，木叶动秋声。斋



   卷468_20 【别落花】刘言史 

风艳霏霏去，羁人处处游。明年纵相见，不在此枝头。知



   卷468_21 【登甘露台】刘言史 

偶至无尘空翠间，雨花甘露境闲闲。
身心未寂终为累，非想天中独退还。



   卷468_22 【夜泊润州江口】刘言史 

秋江欲起白头波，贾客瞻风无渡河。
千船火绝寒宵半，独听钟声觉寺多。



   卷468_23 【看山木瓜花二首】刘言史 

裛露凝氛紫艳新，千般婉娜不胜春。
年年此树花开日，出尽丹阳郭里人。

柔枝湿艳亚朱栏，暂作庭芳便欲残。
深藏数片将归去，红缕金针绣取看。



   卷468_24 【题十三弟竹园】刘言史 

绕屋扶疏耸翠茎，苔滋粉漾有幽情。
丹阳万户春光静，独自君家秋雨声。



   卷468_25 【乐府杂词三首】刘言史 

紫禁梨花飞雪毛，春风丝管翠楼高。
城里万家闻不见，君王试舞郑樱桃。

蝉鬓红冠粉黛轻，云和新教羽衣成。
月光如雪金阶上，迸却颇梨义甲声。

不耐檐前红槿枝，薄妆春寝觉仍迟。
梦中无限风流事，夫婿多情亦未知。



   卷468_26 【岁暮题杨录事江亭（杨生，蜀客）】刘言史 

垂丝蜀客涕濡衣，岁尽长沙未得归。
肠断锦帆风日好，可怜桐鸟出花飞。



   卷468_27 【冬日峡中旅泊】刘言史 

霜月明明雪复残，孤舟夜泊使君滩。
一声钟出远山里，暗想雪窗僧起寒。



   卷468_28 【泊花石浦】刘言史 

旧业丛台废苑东，几年为梗复为蓬。
杜鹃啼断回家梦，半在邯郸驿树中。



   卷468_29 【闻崔倚旅葬】刘言史 

远客那能返故庐，苍梧埋骨痛何如。
他时亲戚空相忆，席上同悲一纸书。



   卷468_30 【赋蕃子牧马】刘言史 

碛净山高见极边，孤烽引上一条烟。
蕃落多晴尘扰扰，天军猎到鸊鹈泉。



   卷468_31 【牧马泉】刘言史 

平沙漫漫马悠悠，弓箭闲抛郊水头。
鼠毛衣里取羌笛，吹向秋天眉眼愁。



   卷468_32 【越井台望】刘言史 

独立阳台望广州，更添羁客异乡愁。
晚潮未至早潮落，井邑暂依沙上头。



   卷468_33 【扶病春亭】刘言史 

强梳稀发著纶巾，舍杖空行试病身。
花间自欲裴回立，稚子牵衣不许人。



   卷468_34 【赠童尼】刘言史 

旧时艳质如明玉，今日空心是冷灰。
料得襄王惆怅极，更无云雨到阳台。



   卷468_35 【读故友于君集】刘言史 

大底从头总是悲，就中偏怆筑城词。
依然想得初成日，寄出秋山与我时。



   卷468_36 【病僧二首】刘言史 

竺国乡程算不回，病中衣锡遍浮埃。
如今汉地诸经本，自过流沙远背来。

空林衰病卧多时，白发从成数寸丝。
西行却过流沙日，枕上寥寥心独知。



   卷468_37 【右军墨池】刘言史 

永嘉人事尽归空，逸少遗居蔓草中。
至今池水涵馀墨，犹共诸泉色不同。



   卷468_38 【送僧归山】刘言史 

楚俗翻花自送迎，密人来往岂知情。
夜行独自寒山寺，雪径泠泠金锡声。



   卷468_39 【题源分竹亭】刘言史 

绕屋扶疏千万竿，年年相诱独行看。
日光不透烟常在，先校诸家一月寒。



   卷468_40 【山寺看樱桃花题僧壁】刘言史 

楚寺春风腊尽时，含桃先坼一千枝。
老僧不语傍边坐，花发人来总不知。



   卷468_41 【伤清江上人】刘言史 

往年偏共仰师游，闻过流沙泪不休。
此身岂得多时住，更著尘心起外愁。



   卷468_42 【山寺看海榴花】刘言史 

琉璃地上绀宫前，发翠凝红已十年。
夜久月明人去尽，火光霞焰递相燃。



   卷468_43 【赠成炼师四首】刘言史 

花冠蕊帔色婵娟，一曲清箫凌紫烟。
不知今日重来意，更住人间几百年。

黄昏骑得下天龙，巡遍茅山数十峰。
采芝却到蓬莱上，花里犹残碧玉钟。

等闲何处得灵方，丹脸云鬟日月长。
大罗过却三千岁，更向人间魅阮郎。

曾随阿母汉宫斋，凤驾龙輧列玉阶。
当时白燕无寻处，今日云鬟见玉钗。



   卷468_44 【上巳日陪襄阳李尚书宴光风亭】刘言史 

碧池萍嫩柳垂波，绮席丝镛舞翠娥。
为报会稽亭上客，永和应不胜元和。



   卷468_45 【奉酬】刘言史 

闰馀春早景沉沉，禊饮风亭恣赏心。
红袖青娥留永夕，汉阴宁肯羡山阴。



   卷468_46 【病中客散复言怀】刘言史 

华发离披卧满头，暗虫衰草入乡愁。
枕前人去空庭暮，又见芭蕉白露秋。



   卷468_47 【处州月夜穆中丞席和主人】刘言史 

羌竹繁弦银烛红，月光初出柳城东。
忽见隐侯裁一咏，还须书向郡楼中。



   卷468_48 【寻花】刘言史 

游春未足春将度，访紫寻红少在家。
借问流莺与飞蝶，更知何处有幽花。



   卷468_49 【赠陈长史妓（本内宫人）】刘言史 

宝钿云和玉禁仙，深含媚靥袅朱弦。
春风不怕君王恨，引出幽花落外边。



   卷468_50 【题王况故居】刘言史 

入巷萧条起悲绪，儿女犹居旧贫处。
尘满空床屋见天，独作驴鸣一声去。



   卷468_51 【偶题】刘言史 

迟日新妆游冶娘，盈盈彩艇白莲塘。
掬水远湿岸边郎，红绡缕中玉钏光。



   卷468_52 【恸柳论】刘言史 

孀妻栖户仍无嗣，欲访孤坟谁引至。
裴回无处展哀情，惟有衣襟知下泪。



   卷468_53 【夜入简子古城】刘言史 

远火荧荧聚寒鬼，绿焰欲销还复起。
夜深风雪古城空，行客衣襟汗如水。



   卷468_54 【桂江中题香顶台】刘言史 

岧岧香积凌空翠，天上名花落幽地。
老僧相对竟无言，山鸟却呼诸佛字。



   卷468_55 【僧檐前独竹咏】刘言史 

乱石田中寄孤本，亭亭不住凌虚引。
欲以袈裟拂著来，一边碧玉无轻粉。



   卷468_56 【送人随姊夫任云安令】刘言史 

闲逐维私向武城，北风青雀片时行。
孤帆瞥过荆州岸，认得瞿塘急浪声。



   卷468_57 【山中喜崔补阙见寻】刘言史 

鹿袖青藜鼠耳巾，潜夫岂解拜朝臣。
白屋藜床还共入，山妻老大不羞人。



   卷468_58 【偶题二首】刘言史 

金榜荣名俱失尽，病身为庶更投魑。
春娥慢笑无愁色，别向人家舞柘枝。

得罪除名谪海头，惊心无暇与身愁。
中使不知何处住，家书莫寄向春州。



   卷468_59 【嘉兴社日】刘言史 

消渴天涯寄病身，临邛知我是何人。
今年社日分馀肉，不值陈平又不均。



   卷468_60 【席上赠李尹】刘言史 

伛偻山夫发似丝，松间石上坐多时。
瓢饮不曾看酒肆，世人空笑亦何为。



   卷468_61 【弼公院问病】刘言史 

一头细发两分丝，卧见芭蕉白露滋。
欲令居士身无病，直待众生苦尽时。



   卷468_62 【惜花】刘言史 

年少共怜含露色，老人偏惜委尘红。
如何遂得心中事，每要花时不厌风。



   卷468_63 【代胡僧留别】刘言史 

此地缘疏语未通，归时老病去无穷。
定知不彻南天竺，死在条支阴碛中。



   卷468_64 【桂江逢王使君旅榇归】刘言史 

故人丹旐出南威，少妇随丧哭渐归。
遥想北原新垄上，日寒光浅水松稀。



   卷468_65 【玉京词】刘言史 

绝景寥寥日更迟，人间甲子不同时。
未知樵客终何得，归后无家是看棋。



   卷468_66 【葛巾歌（贝州漳南县赠杨炯燗）】刘言史 

一片白葛巾，潜夫自能结。篱边折枯蒿，聊用簪华发。 
有时醉倒长松侧，酒醒不见心还忆。谷鸟衔将却趁来， 
野风吹去还寻得。十年紫竹溪南住，迹同玄豹依深雾。 
草堂窗底漉春醅，山寺门前逢暮雨。临汝袁郎得相见， 
闲云引到东阳县。鲁性将他类此身，还拈野物赠傍人。 
空留棁仗犊鼻裈，濛濛烟雨归山村。古



   卷468_67 【北原情三首】刘言史 

错莫天色愁，挽歌出重闉。谁家白网车，送客入幽尘。 
铭旌下官道，葬舆去辚辚。萧条黄蒿中，奠酒花翠新。 
米雪晚霏微，墓成悄无人。乌鸢下空地，烟火残荒榛。 
生人更多苦，入户事盈身。营营日易深，却到不得频。 
寂寥孤隧头，草绿棠梨春。主

洛阳城北山，古今葬冥客。聚骨朽成泥，此山土多白。 
近来送葬人，亦去闻归声。岂能车轮疾，渐是墓侵城。 
城中人不绝，哀挽相次行。莫非北邙后，重向洛城生。斋

卜地起孤坟，全家送葬去。归来却到时，不复重知处。 
叠叠葬相续，土乾草已绿。列纸泻壶浆，空向春云哭。知



   卷468_68 【林中独醒】刘言史 

晚来林沼静，独坐间瓢尊。向己非前迹，齐心欲不言。 
微凉生乱筱，轻馥起孤萱。未得浑无事，瓜田草正繁。主



   卷468_69 【江陵客舍留别樊尚书】刘言史 

信陵门馆下，多病有归思。坠履忘情后，寒灰更湿时。 
委栏芳蕙晚，凭几雪髫垂。明日秋关外，单车风雨随。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百六十九 
 
   
　 
　

　
 　



   卷469_1 【拟古咏河边枯树】长孙佐辅 

野火烧枝水洗根，数围孤树半心存。
应是无机承雨露，却将春色寄苔痕。



   卷469_2 【别友人】长孙佐辅 

愁多不忍醒时别，想极还寻静处行。
谁遣同衾又分手，不如行路本无情。



   卷469_3 【伤故人歌妓】长孙佐辅 

愁脸无红衣满尘，万家门户不容身。
曾将一笑君前去，误杀几多回顾人。



   卷469_4 【南中客舍对雨送故人归北】长孙佐辅 

猿声啾啾雁声苦，卷帘相对愁不语。几年客吴君在楚， 
况送君归我犹阻。家书作得不忍封，北风吹断阶前雨。知



   卷469_5 【杭州秋日别故友】长孙佐辅 

相见又相别，大江秋水深。悲欢一世事，去住两乡心。 
淅沥篱下叶，凄清阶上琴。独随孤棹去，何处更同衾。主



   卷469_6 【代别后梦别】长孙佐辅 

别中还梦别，悲后更生悲。觉梦俱千里，追随难再期。 
翻思梦里苦，却恨觉来迟。纵是非真事，何妨梦会时。斋



   卷469_7 【答边信（一作代答边信同心结）】长孙佐辅 

征人去年戍辽水，夜得边书字盈纸。挥刀就烛裁红绮， 
结作同心答千里。君寄边书书莫绝，妾答同心心自结。 
同心再解心不离，书字频看字愁灭。结成一夜和泪封， 
贮书只在怀袖中。莫如书字故难久，愿学同心长可同。主



   卷469_8 【对镜吟】长孙佐辅 

忆昔逢君新纳娉，青铜铸出千年镜。意怜光彩固无瑕， 
义比恩情永相映。每将鉴面兼鉴心，鉴来不辍情逾深。 
君非结心空结带，结处尚新恩已背。开帘览镜悲难语， 
对面相看孟门阻。掩匣徒惭双凤飞，悬台欲效孤鸾舞。 
昔日照来人共许，今朝照罢自生疑。镜上有尘犹可淬， 
君恩讵肯无回时。斋



   卷469_9 【山行书事】长孙佐辅 

日落风bk々，驱车行远郊。中心有所悲，古墓穿黄茅。 
茅中狐兔窠，四面乌鸢巢。鬼火时独出，人烟不相交。 
行行近破村，一径欹还坳。迎霜听蟋蟀，向月看蟏蛸。 
翁喜客来至，客业羞厨庖。浊醪夸泼蚁，时果仍新苞。 
相劝对寒灯，呼儿爇枯梢。性朴颇近古，其言无斗筲。 
忧欢世上并，岁月途中抛。谁知问津客，空作扬雄嘲。古



   卷469_10 【古宫怨】长孙佐辅 

窗前好树名玫瑰，去年花落今年开。无情春色尚识返， 
君心忽断何时来。忆昔妆成候仙仗，宫琐玲珑日新上。 
拊心却笑西子嚬，掩鼻谁忧郑姬谤。草染文章衣下履， 
花黏甲乙床前帐。三千玉貌休自夸，十二金钗独相向。 
盛衰倾夺欲何如，娇爱翻悲逐佞谀。重远岂能惭沼鹄， 
弃前方见泣船鱼。看笼不记熏龙脑，咏扇空曾秃鼠须。 
始喜类萝新托柏，终伤如荠却甘荼。院深独开还独闭， 
鹦鹉惊飞苔覆地。满箱旧赐前日衣，渍枕新垂夜来泪。 
痕多开镜照还悲，绿髻青蛾尚未衰。莫道新缣长绝比， 
犹逢故剑会相追。知



   卷469_11 【关山月】长孙佐辅 

凄凄还切切，戍客多离别。何处最伤心，关山见秋月。 
关月竟如何，由来远近过。始经玄菟塞，终绕白狼河。 
忽忆秦楼妇，流光应共有。已得并蛾眉，还知揽纤手。 
去岁照同行，比翼复连形。今宵照独立，顾影自茕茕。 
馀晖惭西落，夜夜看如昨。借问映旌旗，何如鉴帷幕。 
拂晓朔风悲，蓬惊雁不飞。几时征戍罢，还向月中归。主



   卷469_12 【陇西行】长孙佐辅 

阴云凝朔气，陇上正飞雪。四月草不生，北风劲如切。 
朝来羽书急，夜救长城窟。道隘行不前，相呼抱鞍歇。 
人寒指欲堕，马冻蹄亦裂。射雁旋充饥，斧冰还止渴。 
宁辞解围斗，但恐乘疲没。早晚边候空，归来养羸卒。知



   卷469_13 【寻山家（见《才调集》，《纪事》作羊士谔诗）】长孙佐辅 

独访山家歇还涉，茅屋斜连隔松叶。
主人闻语未开门，绕篱野菜飞黄蝶。



   卷469_14 【山居】长孙佐辅 

看书爱幽寂，结宇青冥间。飞泉引风听，古桂和云攀。 
地深草木稠，境静鱼鸟闲。阴气晚出谷，朝光先照山。 
有时独杖藜，入夜犹启关。星昏归鸟过，火出樵童还。 
神体自和适，不是离人寰。主



   卷469_15 【楚州盐壒古墙望海】长孙佐辅 

混沌本冥冥，泄为洪川流。雄哉大造化，万古横中州。 
我从西北来，登高望蓬丘。阴晴乍开合，天地相沉浮。 
长风卷繁云，日出扶桑头。水净露鲛室，烟销凝蜃楼。 
时来会云翔，道蹇即津游。明发促归轸，沧波非宿谋。知



   卷469_16 【闻韦驸马使君迁拜台州】长孙佐辅 

溟藩轸帝忧，见说初鸣驺。德胜祸先戢，情闲思自流。 
蚕殷桑柘空，廪实雀鼠稠。谏虎昔赐骏，安人将问牛。 
曾陪后乘光，共逐平津游。旌旆拥追赏，歌钟催献酬。 
音徽一寂寥，贵贱双沉浮。北郭乏中崖，东方称上头。 
跻山望百城，目尽增遐愁。海逼日月近，天高星汉秋。 
无阶异渐鸿，有志惭驯鸥。终期促孤棹，暂访天台幽。主



   卷469_17 【山行经村径】长孙佐辅 

一径有人迹，到来唯数家。依稀听机杼，寂历看桑麻。 
雨湿渡头草，风吹坟上花。却驱羸马去，数点归林鸦。斋



   卷469_18 【野田行】张碧 

风昏昼色飞斜雨，冤骨千堆髑髅语。八纮牢落人物悲， 
是个田园荒废主。悲嗟自古争天下，几度乾坤复如此。 
秦皇矻矻筑长城，汉祖区区白蛇死。野田之骨兮又成尘， 
楼阁风烟兮还复新。愿得华山之下长归马， 
野田无复堆冤者。知



   卷469_19 【贫女】张碧 

岂是昧容华，岂不知机织。自是生寒门，良媒不相识。斋



   卷469_20 【幽思】张碧 

金炉烟霭微，银釭残影灭。出户独裴回，落花满明月。知



   卷469_21 【惜花三首】张碧 

千枝万枝占春开，彤霞著地红成堆。
一窖闲愁驱不去，殷勤对尔酌金杯。

老鸦拍翼盘空疾，准拟浮生如瞬息。
阿母蟠桃香未齐，汉皇骨葬秋山碧。

朝开暮落煎人老，无人为报东君道。
留取秾红伴醉吟，莫教少女来吹扫。



   卷469_22 【游春引三首】张碧 

句芒爱弄春风权，开萌发翠无党偏。
句芒小女精神巧，机罗杼绮满平川。

五陵年少轻薄客，蛮锦花多春袖窄。
酌桂鸣金玩物华，星蹄绣毂填香陌。

千条碧绿轻拖水，金毛泣怕春江死。
万汇俱含造化恩，见我春工无私理。



   卷469_23 【农父】张碧 

运锄耕劚侵星起，陇亩丰盈满家喜。
到头禾黍属他人，不知何处抛妻子。



   卷469_24 【古意】张碧 

銮舆不碾香尘灭，更残三十六宫月。
手持纨扇独含情，秋风吹落横波血。



   卷469_25 【秋日登岳阳楼晴望】张碧 

三秋倚练飞金盏，洞庭波定平如刬。天高云卷绿罗低， 
一点君山碍人眼。漫漫万顷铺琉璃，烟波阔远无鸟飞。 
西南东北竞无际，直疑侵断青天涯。屈原回日牵愁吟， 
龙宫感激致应沈。贾生憔悴说不得，茫茫烟霭堆湖心。古



   卷469_26 【鸿沟】张碧 

毒龙衔日天地昏，八纮叆叇生愁云。秦园走鹿无藏处， 
纷纷争处蜂成群。四溟波立鲸相吞，荡摇五岳崩山根。 
鱼虾舞浪狂鳅鲲，龙蛇胆战登鸿门。星旗羽镞强者尊， 
黑风白雨东西屯。山河欲拆人烟分，壮士鼓勇君王存。 
项庄愤气吐不得，亚父斗声天上闻。玉光堕地惊昆仑， 
留侯气魄吞太华。舌头一寸生阳春，神农女娲愁不言。 
蛇枯老媪啼泪痕，星曹定秤秤王孙。项籍骨轻迷精魂， 
沛公仰面争乾坤。须臾垓下贼星起，歌声缭绕凄人耳。 
吴娃捧酒横秋波，霜天月照空城垒。力拔山兮忽到此， 
骓嘶懒渡乌江水。新丰瑞色生楼台，西楚寒蒿哭愁鬼。 
三尺霜鸣金匣里，神光一掉八千里。汉皇骤马意气生， 
西南扫地迎天子。斋



   卷469_27 【美人梳头】张碧 

玉堂花院小枝红，绿窗一片春光晓。玉容惊觉浓睡醒， 
圆蟾挂出妆台表。金盘解下丛鬟碎，三尺巫云绾朝翠。 
皓指高低寸黛愁，水精梳滑参差坠。须臾拢掠蝉鬓生， 
玉钗冷透冬冰明。芙蓉拆向新开脸，秋泉慢转眸波横。 
鹦鹉偷来话心曲，屏风半倚遥山绿。知



   卷469_28 【题祖山人池上怪石】张碧 

寒姿数片奇突兀，曾作秋江秋水骨。先生应是厌风云， 
著向江边塞龙窟。我来池上倾酒尊，半酣书破青烟痕。 
参差翠缕摆不落，笔头惊怪黏秋云。 
我闻吴中项容水墨有高价，邀得将来倚松下。 
铺却双缯直道难，掉首空归不成画。斋



   卷469_29 【山居雨霁即事（一作长孙佐辅诗）】张碧 

结茅苍岭下，自与喧卑隔。况值雷雨晴，郊原转岑寂。 
出门看反照，绕屋残溜滴。古路绝人行，荒陂响蝼蝈。 
篱崩瓜豆蔓，圃坏牛羊迹。断续古祠鸦，高低远村笛。 
喜闻东皋润，欲往未通屐。杖策试危桥，攀萝瞰苔壁。 
邻翁夜相访，缓酌聊跂石。新月出污尊，浮云在巾舄。 
常隳腐儒操，谬习经邦画。有待时未知，非关慕沮溺。古



   卷469_30 【赠琴棋僧歌】张瀛 

我尝听师法一说，波上莲花水中月。不垢不净是色空， 
无法无空亦无灭。我尝听师禅一观，浪溢鳌头蟾魄满。 
河沙世界尽空空，一寸寒灰冷灯畔。我又听师琴一抚， 
长松唤住秋山雨。弦中雅弄若铿金，指下寒泉流太古。 
我又听师棋一著，山顶坐沈红日脚。阿谁称是国手人， 
罗浮道士赌却鹤，输却药。法怀斟下红霞丹， 
束手不敢争头角。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十 
 
   
　 
　

　
 　



   卷470_1 【妾换马】卢殷 

伴凤楼中妾，如龙枥上宛。同年辞旧宠，异地受新恩。 
香阁更衣处，尘蒙喷草痕。连嘶将忍泪，俱恋主人门。古



   卷470_2 【七夕】卢殷 

河耿月凉时，牵牛织女期。欢娱方在此，漏刻竟由谁。 
定不嫌秋驶，唯当乞夜迟。全胜客子妇，十载泣生离。知



   卷470_3 【月夜】卢殷 

露下凉生簟，无人月满庭。难闻逆河浪，徒望白榆星。 
树绕孤栖鹊，窗飞就暗萤。移时宿兰影，思共习芳馨。主



   卷470_4 【仲夏寄江南】卢殷 

五月行将近，三年客未回。梦成千里去，酒醒百忧来。 
晚暮时看槿，悲酸不食梅。空将白团扇，从寄复裴回。斋



   卷470_5 【欲销云】卢殷 

欲隐从龙质，仍馀触石文。霏微依碧落，仿佛误非云。 
度月光无隔，倾河影不分。如逢作霖处，当为起氤氲。古



   卷470_6 【遇边使】卢殷 

累年无的信，每夜梦边城。袖掩千行泪，书封一尺情。主



   卷470_7 【移住别居】卢殷 

自到西川住，唯君别有情。常逢对门远，又隔一重城。古



   卷470_8 【堋口逢友人】卢殷 

艰难别离久，中外往还深。已改当时法，空馀旧日心。主



   卷470_9 【雨霁登北岸寄友人】卢殷 

稻黄扑扑黍油油，野树连山涧自流。
忆得年时冯翊部，谢郎相引上楼头。



   卷470_10 【长安亲故】卢殷 

楚兰不佩佩吴钩，带酒城头别旧游。
年事已多筋力在，试将弓箭到并州。



   卷470_11 【悲秋】卢殷 

秋空雁度青天远，疏树蝉嘶白露寒。
阶下败兰犹有气，手中团扇渐无端。



   卷470_12 【晚蝉】卢殷 

深藏高柳背斜晖，能轸孤愁减昔围。
犹畏旅人头不白，再三移树带声飞。



   卷470_13 【维扬郡西亭赠友人】卢殷 

萍飒风池香满船，杨花漠漠暮春天。
玉人此日心中事，何似乘羊入市年。



   卷470_14 【终南精舍月中闻磬】独孤申叔 

精庐残夜景，天宇灭埃氛。幽磬此时击，馀音几处闻。 
随风树杪去，支策月中分。断绝如残漏，凄清不隔云。 
羁人方罢梦，独雁忽迷群。响尽河汉落，千山空纠纷。古



   卷470_15 【题汉州西湖】严公弼 

西湖创置自房公，心匠纵横造化同。
见说凤池推独步，高名何事滞川中。



   卷470_16 【题汉州西湖】严公贶 

凤沼才难尽，馀思凿西湖。珍木罗修岸，冰光映坐隅。 
琴台今寂寞，竹岛尚萦纡。犹蕴济川志，芳名终不渝。斋



   卷470_17 【湘弦曲】庄南杰 

楚云铮铮戛秋露，巫云峡雨飞朝暮。古磬高敲百尺楼， 
孤猿夜哭千丈树。云轩碾火声珑珑，连山卷尽长江空。 
莺啼寂寞花枝雨，鬼啸荒郊松柏风。满堂怨咽悲相续， 
苦调中含古离曲。繁弦响绝楚魂遥，湘江水碧湘山绿。主



   卷470_18 【黄雀行】庄南杰 

穿屋穿墙不知止，争树争巢入营死。林间公子挟弹弓， 
一丸致毙花丛里。小口黄雏未有知，青天不解高高飞。 
虞人设网当要路，白日啾嘲祸万机。主



   卷470_19 【雁门太守行】庄南杰 

旌旗闪闪摇天末，长笛横吹虏尘阔。跨下嘶风白练狞， 
腰间切玉青蛇活。击革摐金燧牛尾，犬羊兵败如山死。 
九泉寂寞葬秋虫，湿云荒草啼秋思。主



   卷470_20 【阳春曲】庄南杰 

紫锦红囊香满风，金鸾玉轼摇丁冬。沙鸥白羽翦晴碧， 
野桃红艳烧春空。芳草绵延锁平地，垄蝶双双舞幽翠。 
凤叶龙吟白日长，落花声底仙娥醉。主



   卷470_21 【伤歌行】庄南杰 

兔走乌飞不相见，人事依稀速如电。王母夭桃一度开， 
玉楼红粉千回变。车驰马走咸阳道，石家旧宅空荒草。 
秋雨无情不惜花，芙蓉一一惊香倒。劝君莫谩栽荆棘， 
秦皇虚费驱山力。英风一去更无言，白骨沉埋暮山碧。知



   卷470_22 【无题】李溟 

乔木挂斗邑，水驿坏门开。向月片帆去，背云行雁来。 
晚年名利迹，宁免路岐哀。前计不能息，若为玄鬓回。主



   卷470_23 【客舍喜友人相访】贺兰朋吉 

荒居无四邻，谁肯访来频。古树秋中叶，他乡病里身。 
雁声风送急，萤影月流新。独为成名晚，多惭见友人。斋



   卷470_24 【诣李侍郎】王鲁复 

文字元无底，功夫转到难。苦心三百首，暂请侍郎看。知



   卷470_25 【吊灵均】王鲁复 

万古汨罗深，骚人道不沉。明明唐日月，应见楚臣心。斋



   卷470_26 【吊韩侍郎】王鲁复 

星落少微宫，高人入古风。几年才子泪，并写五言中。知



   卷470_27 【故白岩禅师院】王鲁复 

能师还世名还在，空闭禅堂满院苔。
花树不随人寂寞，数枝犹自出墙来。



   卷470_28 【招玉川子咏新文】徐希仁 

清气宿我心，结为清泠音。一夜吟不足，君来相和吟。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十一 
 
   
　 
　

　
 　



   卷471_1 【五杂组】雍裕之 

五杂组，刺绣窠。往复还，织锦梭。不得已，戍交河。主



   卷471_2 【剪彩花】雍裕之 

敢竞桃李色，自呈刀尺功。蝶犹迷剪翠，人岂辨裁红。古



   卷471_3 【春晦送客（一作三月晦日郊外送客）】雍裕之 

野酌乱无巡，送君兼送春。明年春色至，莫作未归人。主



   卷471_4 【自君之出矣】雍裕之 

自君之出矣，宝镜为谁明。思君如陇水，长闻呜咽声。古



   卷471_5 【四气】雍裕之 

春禽犹竞啭，夏木忽交阴。稍觉秋山远，俄惊冬霰深。主



   卷471_6 【四色】雍裕之 

壶中冰始结，盘上露初圆。何意瑶池雪，欲夺鹤毛鲜。古

道士牛已至，仙家鸟亦来。骨为神不朽，眼向故人开。斋

劳鲂莲渚内，汗马火旂间。平生血诚尽，不独左轮殷。主

已见池尽墨，谁言突不黔。漆身恩未报，貂裘弊岂嫌。知



   卷471_7 【大言】雍裕之 

四溟杯渌醑，五岳髻青螺。挥汗曾成雨，画地亦成河。斋



   卷471_8 【细言】雍裕之 

蚊眉自可托，蜗角岂劳争。欲效丝毫力，谁知蝼蚁诚。知



   卷471_9 【山中桂】雍裕之 

八树拂丹霄，四时青不凋。秋风何处起，先袅最长条。斋



   卷471_10 【芦花】雍裕之 

夹岸复连沙，枝枝摇浪花。月明浑似雪，无处认渔家。知



   卷471_11 【江边柳】雍裕之 

袅袅古堤边，青青一树烟。若为丝不断，留取系郎船。斋



   卷471_12 【江上山】雍裕之 

绮霞明赤岸，锦缆绕丹枝。楚客正愁绝，西风且莫吹。知



   卷471_13 【游丝】雍裕之 

游丝何所似，应最似春心。一向风前乱，千条不可寻。斋



   卷471_14 【柳絮】雍裕之 

无风才到地，有风还满空。缘渠偏似雪，莫近鬓毛生。知



   卷471_15 【残莺】雍裕之 

花阑莺亦懒，不语似含情。何言百啭舌，唯馀一两声。斋



   卷471_16 【早蝉】雍裕之 

一声清溽暑，几处促流年。志士心偏苦，初闻独泫然。知



   卷471_17 【秋蛩】雍裕之 

雨绝苍苔地，月斜青草阶。蛩鸣谁不怨，况是正离怀。斋



   卷471_18 【江上闻猿】雍裕之 

枫岸月斜明，猿啼旅梦惊。愁多肠易断，不待第三声。知



   卷471_19 【折柳赠行人】雍裕之 

那言柳乱垂，尽日任风吹。欲识千条恨，和烟折一枝。斋



   卷471_20 【题蒲葵扇】雍裕之 

倾心曾向日，在手幸摇风。羡尔逢提握，知名自谢公。知



   卷471_21 【赠苦行僧】雍裕之 

幽深红叶寺，清净白毫僧。古殿长鸣磬，低头礼昼灯。斋



   卷471_22 【两头纤纤】雍裕之 

两头纤纤八字眉，半白半黑灯影帷。
腷腷膊膊晓禽飞，磊磊落落秋果垂。



   卷471_23 【了语】雍裕之 

扫却烟尘寇初剿，深水高林放鱼鸟。
鸡人唱绝残漏晓，仙乐拍终天悄悄。



   卷471_24 【不了语】雍裕之 

浮名世利知多少，朝市喧喧尘扰扰。
车马交驰往复来，钟鼓相催天又晓。



   卷471_25 【听弹沈湘】雍裕之 

贾谊投文吊屈平，瑶琴能写此时情。
秋风一奏沈湘曲，流水千年作恨声。



   卷471_26 【豪家夏冰咏】雍裕之 

金错银盘贮赐冰，清光如耸玉山棱。
无论尘客闲停扇，直到消时不见蝇。



   卷471_27 【宿棣华馆闻雁】雍裕之 

不堪旅宿棣花馆，况有离群鸿雁声。
一点秋灯残影下，不知寒梦几回惊。



   卷471_28 【农家望晴】雍裕之 

尝闻秦地西风雨，为问西风早晚回。
白发老农如鹤立，麦场高处望云开。



   卷471_29 【宫人斜】雍裕之 

几多红粉委黄泥，野鸟如歌又似啼。
应有春魂化为燕，年来飞入未央栖。



   卷471_30 【曲江池上】雍裕之 

殷勤春在曲江头，全藉群仙占胜游。
何必三山待鸾鹤，年年此地是瀛洲。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十二 
 
   
　 
　

　
 　



   卷472_1 【奉陪吕使君楼上夜看花】段弘古 

城上芳园花满枝，城头太守夜看时。
为报林中高举烛，感人情思欲题诗。



   卷472_2 【所居寺院凉夜书情，呈上吕和叔温郎中】何元上 

庾公念病宜清暑，遣向僧家占上方。月光似水衣裳湿， 
松气如秋枕簟凉。幸以薄才当客次，无因弱羽逐鸾翔。 
何由一示云霄路，肠断星星两鬓霜。主



   卷472_3 【塞上闻笛（一作和王七度玉门关上吹笛）】宋济 

胡儿吹笛戍楼间，楼上萧条海月闲。
借问梅花何处落，风吹一夜满关山。



   卷472_4 【东邻美人歌】宋济 

花暖江城斜日阴，莺啼绣户晓云深。
春风不道珠帘隔，传得歌声与客心。



   卷472_5 【题李八百洞】符载 

太极之年混沌坼，此山亦是神仙宅。
后世何人来飞升，紫阳真人李八百。



   卷472_6 【甘州歌】符载 

月里嫦娥不画眉，只将云雾作罗衣。
不知梦逐青鸾去，犹把花枝盖面归。



   卷472_7 【句】符载 

绿迸穿篱笋，红飘隔户花。（见《杨慎外集》）古



   卷472_8 【贞元八年十二月谒先主庙绝句三首】张俨 

仗顺继皇业，并吞势由己。天命屈雄图，谁歌大风起。主

得股肱贤明，能以奇用兵。何事伤客情，何人归帝京。知

雄名垂竹帛，荒陵压阡陌。终古更何闻，悲风入松柏。古



   卷472_9 【题安乐山（合江青溪上六七里，隋刘珍登真之地，有祠）】先汪 

碧峰横倚白云端，隋氏真人化迹残。
翠柏不凋龙骨瘦，石泉犹在镜光寒。



   卷472_10 【姑熟杂咏（一作李白诗）·姑熟溪】李赤 

爱此溪水闲，乘流兴无极。击楫怕鸥惊，垂竿待鱼食。 
波翻晓霞影，岸叠春山色。何处浣纱人，红颜未相识。斋



   卷472_11 【姑熟杂咏·丹阳湖】李赤 

湖与元气通，风波浩难止。天外贾客归，云间片帆起。 
龟游莲叶上，鸟宿芦花里。少女棹舟归，歌声逐流水。古



   卷472_12 【姑熟杂咏·谢公宅】李赤 

青山日将暝，寂寞谢公宅。竹里无人声，池中虚月白。 
荒庭衰草遍，废井苍苔积。唯有清风闻，时时起泉石。知



   卷472_13 【姑熟杂咏·凌歊台】李赤 

旷望登古台，台高极人目。叠嶂列远空，闲花杂平陆。 
白云入窗牖，野翠生松竹。欲览碑上文，苔侵岂堪读。主



   卷472_14 【姑熟杂咏·桓公井】李赤 

桓公名已古，废井曾未竭。石甃冷苍苔，寒泉湛孤月。 
秋来桐暂落，春至桃还发。路远人罕窥，谁能见清澈。斋



   卷472_15 【姑熟杂咏·慈姥竹】李赤 

野竹攒石生，含烟映江岛。翠色落波深，虚声带寒早。 
龙吟曾未听，凤曲吹应好。不学蒲柳凋，贞心常自保。古



   卷472_16 【姑熟杂咏·望夫山】李赤 

颙望临碧空，怨情感离别。芳草不知愁，岩花但争发。 
云山万重隔，音信千里绝。春去秋复来，相思几时歇。知



   卷472_17 【姑熟杂咏·牛渚矶】李赤 

绝壁临巨川，连峰势相向。乱石流洑间，回波自成浪。 
但惊群木秀，莫测精灵状。更听猿夜啼，忧心醉江上。主



   卷472_18 【姑熟杂咏·灵墟山】李赤 

丁令辞世人，拂衣向仙路。伏炼九丹成，方随五云去。 
松萝蔽幽洞，桃杏深隐处。不知曾化鹤，辽海归几度。斋



   卷472_19 【姑熟杂咏·天门山】李赤 

迥出江水上，双峰自相对。岸映松色寒，石分浪花碎。 
参差远天际，缥缈晴霞外。落日舟去遥，回首沈青霭。古



   卷472_20 【敕赠康尚书美人】薛zm 

天门喜气晓氛氲，圣主临轩召冠军。
欲令从此行霖雨，先赐巫山一片云。



   卷472_21 【将赴东都上李相国】孙叔向 

四海兵初偃，平津阁正开。谁知大炉火，还有不然灰。古



   卷472_22 【题昭应温泉】孙叔向 

一道温泉绕御楼，先皇曾向此中游。
虽然水是无情物，也到宫前咽不流。



   卷472_23 【送咸安公主】孙叔向 

卤簿迟迟出国门，汉家公主嫁乌孙。
玉颜便向穹庐去，卫霍空承明主恩。



   卷472_24 【边城柳】刘皂 

一株新柳色，十里断孤城。为近东西路，长悬离别情。主



   卷472_25 【长门怨三首】刘皂 

雨滴长门秋夜长，愁心和雨到昭阳。
泪痕不学君恩断，拭却千行更万行。

宫殿沈沈月欲分，昭阳更漏不堪闻。
珊瑚枕上千行泪，不是思君是恨君。

蝉鬓慵梳倚帐门，蛾眉不扫惯承恩。
旁人未必知心事，一面残妆空泪痕。



   卷472_26 【旅次朔方（一作贾岛诗）】刘皂 

客舍并州数十霜，归心日夜忆咸阳。
无端又渡桑干水，却望并州似故乡。



   卷472_27 【早起】杨厚 

星汉转寒更，伊余索寞情。钟催归梦断，雁引远愁生。 
危壁兰光暗，疏帘露气清。闲庭聊一望，海日未分明。知



   卷472_28 【长门怨】裴交泰 

自闭长门经几秋，罗衣湿尽泪还流。
一种蛾眉明月夜，南宫歌管北宫愁。



   卷472_29 【禁中送任山人】李秘 

子去非长往，君恩取大还。补天留彩石，缩地入青山。 
献寿千春外，来朝数月间。莫抛残药物，窃取驻童颜。古



   卷472_30 【府试中元观道流步虚（一作殷尧藩诗）】殷尧恭 

玄都开秘箓，白石礼先生。上界秋光静，中元夜景清。 
星辰朝帝处，鸾鹤步虚声。玉洞花长发，珠宫月最明。 
扫坛天地肃，投简鬼神惊。倘赐刀圭药，还成不死名。古



   卷472_31 【王仙坛】林杰 

羽客已登仙路去，丹炉草木尽凋残。
不知千载归何日，空使时人扫旧坛。



   卷472_32 【乞巧】林杰 

七夕今宵看碧霄，牵牛织女渡河桥。
家家乞巧望秋月，穿尽红丝几万条。



   卷472_33 【句】林杰 

金盘摘下挂朱颗，红壳开时饮玉浆。（咏荔枝见《纪事》）主



   卷472_34 【哭林杰】郑立之 

才高未及贾生年，何事孤魂逐逝川。
萤聚帐中人已去，鹤离台上月空圆。



   卷472_35 【咏和亲】苏郁 

关月夜悬青冢镜，寒云秋薄汉宫罗。
君王莫信和亲策，生得胡雏虏更多。



   卷472_36 【鹦鹉词】苏郁 

莫把金笼闭鹦鹉，个个分明解人语。
忽然更向君前言，三十六宫愁几许。



   卷472_37 【步虚词】苏郁 

十二楼藏玉堞中，凤凰双宿碧芙蓉。
流霞浅酌谁同醉，今夜笙歌第几重。



   卷472_38 【句】苏郁 

吟倚雨残树，月收山下村。（见张为《主客图》）古



   卷472_39 【赋得琢玉成器】浩虚舟 

已沐识坚贞，应怜器未成。辉山方可重，散璞乍堪惊。 
玷灭随心正，瑕消夺眼明。琢磨虹气在，拂拭水容生。 
赏玩冰光冷，提携月魄轻。伫当亲捧握，瑚琏幸齐名。古



   卷472_40 【责商山四皓】蔡京 

秦末家家思逐鹿，商山四皓独忘机。
如何鬓发霜相似，更出深山定是非。



   卷472_41 【假节邕交道由吴溪】蔡京 

停桡横水中，举目孤烟外。借问吴溪人，谁家有山卖。古



   卷472_42 【咏子规】蔡京 

千年冤魄化为禽，永逐悲风叫远林。愁血滴花春艳死， 
月明飘浪冷光沉。凝成紫塞风前泪，惊破红楼梦里心。 
肠断楚词归不得，剑门迢递蜀江深。古



   卷472_43 【献蔡京】张顶 

抛却长竿卷却丝，手持蓑笠献新诗。
临川太守清如镜，不是渔人下钓时。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十三 
 
   
　 
　

　
 　



   卷473_1 【享惠昭太子庙乐章】李逢吉 

既洁酒醴，聿陈熟腥。肃将震念，昭格储灵。 
展矣礼典，薰然德馨。愔愔管磬，亦具是听。主



   卷473_2 【望京楼上寄令狐华州】李逢吉 

祇役滞南服，颓思属暮年。闲上望京台，万山蔽其前。 
落日归飞翼，连翩东北天。涪江适在下，为我久潺湲。 
中叶成文教，德威清远边。颁条信徒尔，华发生苍然。 
寄怀三峰守，岐路隔云烟。知



   卷473_3 【再赴襄阳，辱宣武相公贻诗，今用奉酬】李逢吉 

解韍辞丹禁，扬旌去赤墀。自惊非素望，何力及清时。 
又据三公席，多惭四老祠。岘山风已远，棠树事难追。 
江汉饶春色，荆蛮足梦思。唯怜吐凤句，相示凿龙期。知



   卷473_4 【奉送李相公重镇襄阳】李逢吉 

海内埏埴遍，汉阴旌旆还。望留丹阙下，恩在紫霄间。 
冰雪背秦岭，风烟经武关。树皆人尚爱，辕即吏曾攀。 
自惜两心合，相看双鬓斑。终期谢戎务，同隐凿龙山。知



   卷473_5 【和严揆省中宿斋遇令狐员外当直之作】李逢吉 

致斋分直宿南宫，越石卢谌此夜同。位极班行犹念旧， 
名题章奏亦从公。曾驱爪士三边静，新赠髯参六义穷。 
竟夕文昌知有月，可怜如在庾楼中。知



   卷473_6 【奉酬忠武李相公见寄】李逢吉 

直继先朝卫与英，能移孝友作忠贞。剑门失险曾缚虎， 
淮水安流缘斩鲸。黄阁碧幢惟是俭，三公二伯未为荣。 
惠连忽赠池塘句，又遣羸师破胆惊。知



   卷473_7 【酬致政杨祭酒见寄】李逢吉 

初还相印罢戎旃，获守皇居在紫烟。妄比酂侯功蔑尔， 
每怀疏傅意悠然。应将半俸沾闾里，料入中条访洞天。 
十载别离那可道，倍令惊喜见来篇。知



   卷473_8 【送令狐秀才赴举】李逢吉 

子有雄文藻思繁，龆年射策向金门。前随鸾鹤登霄汉， 
却望风沙走塞垣。独忆忘机陪出处，自怜何力继飞翻。 
那堪两地生离绪，蓬户长扃行旅喧。知



   卷473_9 【郡斋卧疾赠昼上人】于頔 

夙陪翰墨徒，深论穷文格。丽则风骚后，公然我词客。 
晚依方外友，极理探精赜。吻合南北宗，昼公我禅伯。 
尤明性不染，故我行贞白。随顺令得解，故我言芳泽。 
霅水漾清浔，吴山横碧岑。含珠复蕴玉，价重双南金。 
的皪曜奇彩，凄清流雅音。商声发楚调，调切谱瑶琴。 
吴山为我高，霅水为我深。万景徒有象，孤云本无心。 
众木岂无声，椅桐有清响。众耳岂不聆，钟期有真赏。 
高洁古人操，素怀夙所仰。觌君冰雪姿，祛我淫滞想。 
常吟柳恽诗，苕浦久相思。逮此远为郡，蘋洲芳草衰。 
逢师年腊长，值我病容羸。共话无生理，聊用契心期。主



   卷473_10 【和丘员外题湛长史旧居】于頔 

萧条历山下，水木无氛滓。王门结长裾，岩扃怡暮齿。 
昔贤枕高躅，今彦仰知止。依依瞩烟霞，眷眷返墟里。 
湛生久已没，丘也亦同耻。立言咸不朽，何必在青史。主



   卷473_11 【寒夜闻霜钟】卢景亮 

洪钟发长夜，清响出层岑。暗入繁霜切，遥传古寺深。 
何城乱远漏，几处杂疏砧。已警离人梦，仍沾旅客襟。 
待时当命侣，抱器本无心。倘若无知者，谁能设此音。主



   卷473_12 【南溪诗】李渤 

玄岩丽南溪，新泉发幽色。岩泉孕灵秀，云烟纷崖壁。 
斜峰信天插，奇洞固神辟。窈窕去未穷，环回势难极。 
玉池似无水，玄井昏不测。仙户掩复开，乳膏凝更滴。 
丹砂有遗址，石径无留迹。南眺苍梧云，北望洞庭客。 
萧条风烟外，爽朗形神寂。若值浮丘翁，从此谢尘役。古



   卷473_13 【喜弟淑再至为长歌】李渤 

前年别时秋九月，白露吹霜金吹烈。离鸿一别影初分， 
泪袖双挥心哽咽。别来几度得音书，南岳知□□□□。 
庐山峨峨倚天碧，捧排空崖千万尺。社榜长题高士名， 
食堂每记云山迹。我本开云此山住，偶为名利相萦误。 
自负心机四十年，羞闻社客山中篇。忧时魂梦忆归路， 
觉来疑在林中眠。昨日亭前乌鹊喜，果得今朝尔来此。 
吾吟行路五十篇，尽说江南数千里。自怜兄弟今五人， 
共萦儒素家尚贫。虽然廪饩各不一，就中总免拘常伦。 
长兄年少曾落托，拔剑沙场随卫霍。口里虽谭周孔文， 
怀中不舍孙吴略。次兄一生能苦节，夏聚流萤冬映雪。 
非论疾恶志如霜，更觉临泉心似铁。第三之兄更奇异， 
昂昂独负青云志。下看金玉不如泥，肯道王侯身可贵。 
却愁清逸不干时，高踪大器无人知。倘逢感激许然诺， 
必能万古留清规。念尔年来方二十，夙夜孜孜能独立。 
卷中笔落星汉摇，洞里丹灵鬼神泣。嗟余流浪心最狂， 
十年学剑逢时康。心中不解事拘束，世间谈笑多相妨。 
广海青山殊未足，逢著高楼还醉宿。朝走安公枥上驹， 
暮伦陶令篱边菊。近来诗思殊无况，苦被时流不相放。 
云腾浪走势未衰，鹤膝蜂腰岂能障。送尔为文殊不识， 
贵从一一传胸臆。若到湖南见紫霄，会须待我同攀陟。斋



   卷473_14 【留别南溪二首】李渤 

常叹春泉去不回，我今此去更难来。
欲知别后留情处，手种岩花次第开。

如云不厌苍梧远，似雁逢春又北归。
惟有隐山溪上月，年年相望两依依。



   卷473_15 【桂林叹雁】李渤 

三朝四黜倦遐征，往复皆愁万里程。
尔解分飞却回去，我方从此向南行。



   卷473_16 【享惠昭太子庙乐章】孟简 

喧喧金石容既缺，肃肃羽驾就行列。
缑山遗响昔所闻，庙庭进旅今攸设。



   卷473_17 【拟古】孟简 

剑客不夸貌，主人知此心。但营纤毫义，肯计千万金。 
勇发看鸷击，愤来听虎吟。平生贵酬德，刃敌无幽深。知



   卷473_18 【咏欧阳行周事】孟简 

有客西北逐，驱马次太原。太原有佳人，神艳照行云。 
座上转横波，流光注夫君。夫君意荡漾，即日相交欢。 
定情非一词，结念誓青山。生死不变易，中诚无间言。 
此为太学徒，彼属北府官。中夜欲相从，严城限军门。 
白日欲同居，君畏仁人闻。忽如陇头水，坐作东西分。 
惊离肠千结，滴泪眼双昏。本达京师回，贺期相追攀。 
宿约始乖阻，彼忧已缠绵。高髻若黄鹂，危鬓如玉蝉。 
纤手自整理，剪刀断其根。柔情托侍儿，为我遗所欢。 
所欢使者来，侍儿因复前。抆泪取遗寄，深诚祈为传。 
封来赠君子，愿言慰穷泉。使者回复命，迟迟蓄悲酸。 
詹生喜言旋，倒履走迎门。长跪听未毕，惊伤涕涟涟。 
不饮亦不食，哀心百千端。襟情一夕空，精爽旦日残。 
哀哉浩然气，溃散归化元。短生虽别离，长夜无阻难。 
双魂终会合，两剑遂蜿蜒。丈夫早通脱，巧笑安能干。 
防身本苦节，一去何由还。后生莫沈迷，沈迷丧其真。知



   卷473_19 【惜分阴】孟简 

业广因功苦，拳拳志士心。九流难酌挹，四海易消沈。 
对景嗟移晷，窥园讵改阴。三冬劳聚学，驷景重兼金。 
刺股情方励，偷光思益深。再中如可冀，终嗣绝编音。知



   卷473_20 【嘉禾合颖】孟简 

玉烛将成岁，封人亦自歌。八方沾圣泽，异亩发嘉禾。 
共秀芳何远，连茎瑞且多。颖低甘露滴，影乱惠风过。 
表稔由神化，为祥识气和。因知兴嗣岁，王道旧无颇。知



   卷473_21 【赋得亚父碎玉斗】孟简 

献谋既我违，积愤从心痗。鸿门入已迫，赤帝时潜退。 
宝位方苦竞，玉斗何情爱。犹看虹气凝，讵惜冰姿碎。 
而嗟大事返，当起千里悔。谁为西楚王，坐见东城溃。知



   卷473_22 【酬施先辈】孟简 

襄阳才子得声多，四海皆传古镜歌。
乐府正声三百首，梨园新入教青娥。



   卷473_23 【寄李十员外】王仲舒 

百丈悬泉旧卧龙，欲将肝胆佐时雍。
惟愁又入烟霞去，知在庐峰第几重。



   卷473_24 【访羊尊师（一作贾岛诗）】孙革 

松下问童子，言师采药去。只在此山中，云深不知处。斋



   卷473_25 【晚眺】汪万於 

杖策倚柴门，泉声隔岸闻。夕阳诸岭出，晴雪万山分。 
静对豺狼窟，幽观鹿豕群。今宵寒月近，东北扫浮云。古



   卷473_26 【亚父碎玉斗】何儒亮 

嬴女昔解网，楚王有遗躅。破关既定秦，碎首闻献玉。 
贞姿应刃散，清响因风续。匪徇切泥功，将明怀璧辱。 
莫量汉祖德，空受项君勖。事去见前心，千秋渭水绿。古



   卷473_27 【赠毛仙翁】李宗闵 

不知仙客占青春，肌骨才教称两旬。俗眼暂惊相见日， 
疑心未测几时人。闲推甲子经何代，笑说浮生老此身。 
残药倘能沾朽质，愿将霄汉永为邻。古



   卷473_28 【池州夫子庙麟台】韦表微 

二仪既闭，三象乃乖。圣道埋郁，人心不开。 
上无文武，下有定哀。吁嗟麟兮，孰为来哉。 
周虽不纲，孔实嗣圣。诗书既删，礼乐大定。 
劝善惩恶，奸邪乃正。吁嗟麟兮，克昭符命。 
圣与时合，代行位尊。苟或乖戾，身穷道存。 
於昭鲁邑，栖迟孔门。吁嗟麟兮，孰知其仁。 
运极数残，德至时否。楚国浸广，秦封益侈。 
墙仞迫厄，崎岖阙里。吁嗟麟兮，靡有攸止。 
世治则麟，世乱则麇。出非其时，麋鹿同群。 
孔不自圣，麟不自祥。吁嗟麟兮，天何所亡。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十四 
 
   
　 
　

　
 　



   卷474_1 【送马向入蜀】徐凝 

游子出咸京，巴山万里程。白云连鸟道，青壁遰猿声。 
雨雪经泥坂，烟花望锦城。工文人共许，应纪蜀中行。知



   卷474_2 【送李补阙归朝】徐凝 

驷马归咸秦，双凫出海门。还从清切禁，再沐圣明恩。 
礼乐中朝贵，文章大雅存。江湖多放逸，献替欲谁论。主



   卷474_3 【送日本使还】徐凝 

绝国将无外，扶桑更有东。来朝逢圣日，归去及秋风。 
夜泛潮回际，晨征苍莽中。鲸波腾水府，蜃气壮仙宫。 
天眷何期远，王文久已同。相望杳不见，离恨托飞鸿。主



   卷474_4 【题开元寺牡丹】徐凝 

此花南地知难种，惭愧僧闲用意栽。海燕解怜频睥睨， 
胡蜂未识更徘徊。虚生芍药徒劳妒，羞杀玫瑰不敢开。 
惟有数苞红萼在，含芳只待舍人来。主



   卷474_5 【香炉峰】徐凝 

香炉一峰绝，顶在寺门前。尽是玲珑石，时生旦暮烟。古



   卷474_6 【白铜鞮】徐凝 

騕褭锦障泥，楼头日又西。留欢住不住，素齿白铜鞮。主



   卷474_7 【杨叛儿】徐凝 

哀怨杨叛儿，骀荡郎知否。香死博山炉，烟生白门柳。古



   卷474_8 【春寒】徐凝 

乱雪从教舞，回风任听吹。春寒能作底，已被柳条欺。主



   卷474_9 【庐山独夜】徐凝 

寒空五老雪，斜月九江云。钟声知何处，苍苍树里闻。古



   卷474_10 【天台独夜】徐凝 

银地秋月色，石梁夜溪声。谁知屐齿尽，为破烟苔行。主



   卷474_11 【送寒岩归士】徐凝 

不挂丝纩衣，归向寒岩栖。寒岩风雪夜，又过岩前溪。古



   卷474_12 【送陈司马】徐凝 

家寄茅洞中，身游越城下。宁知许长史，不忆陈司马。主



   卷474_13 【武夷山仙城】徐凝 

武夷无上路，毛径不通风。欲共麻姑住，仙城半在空。古



   卷474_14 【避暑二首】徐凝 

一株金染密，数亩碧鲜疏。避暑临溪坐，何妨直钓鱼。主

斑多筒簟冷，发少角冠清。避暑长林下，寒蝉又有声。知



   卷474_15 【浙西李尚书奏毁淫昏庙】徐凝 

传闻废淫祀，万里静山陂。欲慰灵均恨，先烧靳尚祠。斋



   卷474_16 【酬相公再游云门寺】徐凝 

远羡五云路，逶迤千骑回。遗簪唯一去，贵赏不重来。知



   卷474_17 【杭州祝涛头二首】徐凝 

不道沙堤尽，犹欺石栈顽。寄言飞白雪，休去打青山。斋

倒打钱塘郭，长驱白浪花。吞吴休得也，输却五千家。主



   卷474_18 【问渔叟】徐凝 

生事同漂梗，机心在野船。如何临逝水，白发未忘筌。古



   卷474_19 【云封庵】徐凝 

登岩背山河，立石秋风里。隐见浙江涛，一尺东沟水。主



   卷474_20 【汉宫曲】徐凝 

水色帘前流玉霜，赵家飞燕侍昭阳。
掌中舞罢箫声绝，三十六宫秋夜长。



   卷474_21 【和嵩阳客月夜忆上清人】徐凝 

独夜嵩阳忆上仙，月明三十六峰前。
瑶池月胜嵩阳月，人在玉清眠不眠。



   卷474_22 【八月望夕雨】徐凝 

今年八月十五夜，寒雨萧萧不可闻。
如练如霜在何处，吴山越水万重云。



   卷474_23 【观浙江涛】徐凝 

浙江悠悠海西绿，惊涛日夜两翻覆。
钱塘郭里看潮人，直至白头看不足。



   卷474_24 【庐山瀑布】徐凝 

虚空落泉千仞直，雷奔入江不暂息。
今古长如白练飞，一条界破青山色。



   卷474_25 【嘉兴寒食】徐凝 

嘉兴郭里逢寒食，落日家家拜扫回。
唯有县前苏小小，无人送与纸钱来。



   卷474_26 【忆扬州】徐凝 

萧娘脸下难胜泪，桃叶眉头易得愁。
天下三分明月夜，二分无赖是扬州。



   卷474_27 【八月灯夕寄游越施秀才】徐凝 

四天净色寒如水，八月清辉冷似霜。
想得越人今夜见，孟家珠在镜中央。



   卷474_28 【八月十五夜】徐凝 

皎皎秋空八月圆，常娥端正桂枝鲜。
一年无似如今夜，十二峰前看不眠。



   卷474_29 【题伍员庙】徐凝 

千载空祠云海头，夫差亡国已千秋。
浙波只有灵涛在，拜奠青山人不休。



   卷474_30 【员峤先生】徐凝 

员峤先生无白发，海烟深处采青芝。
逢人借问陶唐主，欲进冰蚕五色丝。



   卷474_31 【莫愁曲】徐凝 

玳瑁床头刺战袍，碧纱窗外叶骚骚。
若为教作辽西梦，月冷如丁风似刀。



   卷474_32 【寄白司马】徐凝 

三条九陌花时节，万户千车看牡丹。
争遣江州白司马，五年风景忆长安。



   卷474_33 【相思林】徐凝 

游客远游新过岭，每逢芳树问芳名。
长林遍是相思树，争遣愁人独自行。



   卷474_34 【寄海峤丈人】徐凝 

万丈只愁沧海浅，一身谁测岁华遥。
自言来此云边住，曾看秦王树石桥。



   卷474_35 【寄潘先生】徐凝 

至人知姓不知名，闻道黄金骨节轻。
世上仙方无觅处，欲来西岳事先生。



   卷474_36 【宫中曲二首】徐凝 

披香侍宴插山花，厌著龙绡著越纱。
恃赖倾城人不及，檀妆唯约数条霞。

身轻入宠尽恩私，腰细偏能舞柘枝。
一日新妆抛旧样，六宫争画黑烟眉。



   卷474_37 【七夕】徐凝 

一道鹊桥横渺渺，千声玉佩过玲玲。
别离还有经年客，怅望不如河鼓星。



   卷474_38 【八月九月望夕雨】徐凝 

八月繁云连九月，两回三五晦漫漫。
一年怅望秋将尽，不得常娥正面看。



   卷474_39 【喜雪】徐凝 

长爱谢家能咏雪，今朝见雪亦狂歌。
杨花道即偷人句，不那杨花似雪何。



   卷474_40 【春饮】徐凝 

乌家若下蚁还浮，白玉尊前倒即休。
不是春来偏爱酒，应须得酒遣春愁。



   卷474_41 【二月望日】徐凝 

长短一年相似夜，中秋未必胜中春。
不寒不暖看明月，况是从来少睡人。



   卷474_42 【读远书】徐凝 

两转三回读远书，画檐愁见燕归初。
百花时节教人懒，云髻朝来不欲梳。



   卷474_43 【古树】徐凝 

古树欹斜临古道，枝不生花腹生草。
行人不见树少时，树见行人几番老。



   卷474_44 【独住僧】徐凝 

百补袈裟一比丘，数茎长睫覆青眸。
多应独住山林惯，唯照寒泉自剃头。



   卷474_45 【伤画松道芬上人（因画钓台江山而逝）】徐凝 

百法驱驰百年寿，五劳消瘦五株松。
昨来闻道严陵死，画到青山第几重。



   卷474_46 【观钓台画图】徐凝 

一水寂寥青霭合，两崖崔崒白云残。
画人心到啼猿破，欲作三声出树难。



   卷474_47 【荆巫梦思】徐凝 

楚水白波风袅袅，荆门暮色雨萧萧。
相思合眼梦何处，十二峰高巴字遥。



   卷474_48 【浙东故孟尚书种柳】徐凝 

孟家种柳东城去，临水逶迤思故人。
不似当时大司马，重来得见汉南春。



   卷474_49 【长洲览古】徐凝 

吴王上国长洲奢，翠黛寒江一道斜。
伤见摧残旧宫树，美人曾插九枝花。



   卷474_50 【却归旧山望月有寄】徐凝 

年年明月总相似，大抵人情自不同。
今夜故山依旧见，班家扇样碧峰东。



   卷474_51 【再归松溪旧居宿西林】徐凝 

五粒松深溪水清，众山摇落月偏明。
西林静夜重来宿，暗记人家犬吠声。



   卷474_52 【玩花五首】徐凝 

一树梨花春向暮，雪枝残处怨风来。
明朝渐校无多去，看到黄昏不欲回。

麹尘溪上素红枝，影在溪流半落时。
时人自惜花肠断，春风却是等闲吹。

朱霞焰焰山枝动，绿野声声杜宇来。
谁为蜀王身作鸟，自啼还自有花开。

谁家踯躅青林里，半见殷花焰焰枝。
忆得倡楼人送客，深红衫子影门时。

花到蔷薇明艳绝，燕支颗破麦风秋。
一番弄色一番退，小妇轻妆大妇愁。



   卷474_53 【长庆春】徐凝 

山头水色薄笼烟，久客新愁长庆年。
身上五劳仍病酒，夭桃窗下背花眠。



   卷474_54 【山鹧鸪词】徐凝 

南越岭头山鹧鸪，传是当时守贞女。
化为飞鸟怨何人，犹有啼声带蛮语。



   卷474_55 【郑女出参丈人词】徐凝 

凤钗翠翘双宛转，出见丈人梳洗晚。
掣曳罗绡跪拜时，柳条无力花枝软。



   卷474_56 【春雨】徐凝 

花时闷见联绵雨，云入人家水毁堤。
昨日春风源上路，可怜红锦枉抛泥。



   卷474_57 【和白使君木兰花】徐凝 

枝枝转势雕弓动，片片摇光玉剑斜。
见说木兰征戍女，不知那作酒边花。



   卷474_58 【正月十五夜呈幕中诸公】徐凝 

宵游二万七千人，独坐重城圈一身。
步月游山俱不得，可怜辜负白头春。



   卷474_59 【乐府新诗】徐凝 

一声卢女十三弦，早嫁城西好少年。
不羡越溪歌者苦，采莲归去绿窗眠。



   卷474_60 【春陪相公看花宴会二首】徐凝 

丞相邀欢事事同，玉箫金管咽东风。
百分春酒莫辞醉，明日的无今日红。

木兰花谢可怜条，远道音书转寂寥。
春去一年春又尽，几回空上望江桥。



   卷474_61 【牡丹】徐凝 

何人不爱牡丹花，占断城中好物华。
疑是洛川神女作，千娇万态破朝霞。



   卷474_62 【过马当】徐凝 

风波隐隐石苍苍，送客灵鸦拂去樯。
三月尽头云叶秀，小姑新著好衣裳。



   卷474_63 【金谷览古】徐凝 

金谷园中数尺土，问人知是绿珠台。
绿珠歌舞天下绝，唯与石家生祸胎。



   卷474_64 【上阳红叶】徐凝 

洛下三分红叶秋，二分翻作上阳愁。
千声万片御沟上，一片出宫何处流。



   卷474_65 【洛城秋砧】徐凝 

三川水上秋砧发，五凤楼前明月新。
谁为秋砧明月夜，洛阳城里更愁人。



   卷474_66 【和川守侍郎缑山题仙庙】徐凝 

王子缑山石殿明，白家诗句咏吹笙。
安知散席人间曲，不是寥天鹤上声。



   卷474_67 【和夜题玉泉寺】徐凝 

岁岁云山玉泉寺，年年车马洛阳尘。
风清月冷水边宿，诗好官高能几人。



   卷474_68 【和秋游洛阳】徐凝 

洛阳自古多才子，唯爱春风烂漫游。
今到白家诗句出，无人不咏洛阳秋。



   卷474_69 【和嘲春风】徐凝 

源上拂桃烧水发，江边吹杏暗园开。
可怜半死龙门树，懊恼春风作底来。



   卷474_70 【侍郎宅泛池】徐凝 

莲子花边回竹岸，鸡头叶上荡兰舟。
谁知洛北朱门里，便到江南绿水游。



   卷474_71 【和侍郎邀宿不至】徐凝 

蟾蜍有色门应锁，街鼓无声夜自深。
料得白家诗思苦，一篇诗了一弹琴。



   卷474_72 【自鄂渚至河南将归江外留辞侍郎】徐凝 

一生所遇唯元白，天下无人重布衣。
欲别朱门泪先尽，白头游子白身归。



   卷474_73 【蛮入西川后】徐凝 

守隘一夫何处在，长桥万里只堪伤。
纷纷塞外乌蛮贼，驱尽江头濯锦娘。



   卷474_74 【忆紫溪】徐凝 

长忆紫溪春欲尽，千岩交映水回斜。
岩空水满溪自紫，水态更笼南烛花。



   卷474_75 【夸红槿】徐凝 

谁道槿花生感促，可怜相计半年红。
何如桃李无多少，并打千枝一夜风。



   卷474_76 【题缙云山鼎池二首】徐凝 

黄帝旌旗去不回，空馀片石碧崔嵬。
有时风卷鼎湖浪，散作晴天雨点来。

天地茫茫成古今，仙都凡有几人寻。
到来唯见山高下，只是不知湖浅深。



   卷474_77 【宿冽上人房】徐凝 

浮生不定若蓬飘，林下真僧偶见招。
觉后始知身是梦，更闻寒雨滴芭蕉。



   卷474_78 【汴河览古】徐凝 

炀帝龙舟向此行，三千宫女采桡轻。
渡河不似如今唱，为是杨家怨思声。



   卷474_79 【柬白丈人】徐凝 

昔时丈人鬓发白，千年松下锄茯苓。
今来见此松树死，丈人斩新鬓发青。



   卷474_80 【览镜词】徐凝 

宝镜磨来寒水清，青衣把就绿窗明。
潘郎懊恼新秋发，拔却一茎生两茎。



   卷474_81 【寄玄阳先生】徐凝 

不能相见见人传，rv岸山中岱岸边。
颜貌只如三二十，道年三百亦藏年。



   卷474_82 【白人】徐凝 

暖风入烟花漠漠，白人梳洗寻常薄。
泥郎为插珑璁钗，争教一朵牙云落。



   卷474_83 【奉酬元相公上元】徐凝 

出拥楼船千万人，入为台辅九霄身。
如何更羡看灯夜，曾见宫花拂面春。



   卷474_84 【奉和鹦鹉】徐凝 

毛羽曾经翦处残，学人言语道暄寒。
任饶长被金笼阖，也免栖飞雨雪难。



   卷474_85 【将至妙喜寺】徐凝 

清风袅袅越水陂，远树苍苍妙喜寺。
自有车轮与马蹄，未曾到此波心地。



   卷474_86 【红蕉】徐凝 

红蕉曾到岭南看，校小芭蕉几一般。
差是斜刀剪红绢，卷来开去叶中安。



   卷474_87 【见少室】徐凝 

适我一箪孤客性，问人三十六峰名。
青云无忘白云在，便可嵩阳老此生。



   卷474_88 【语儿见新月】徐凝 

几处天边见新月，经过草市忆西施。
娟娟水宿初三夜，曾伴愁蛾到语儿。



   卷474_89 【回施先辈见寄新诗二首】徐凝 

九幽仙子西山卷，读了绦绳系又开。
此卷玉清宫里少，曾寻真诰读诗来。

紫河车里丹成也，皂荚枝头早晚飞。
料得仙宫列仙籍，如君进士出身稀。



   卷474_90 【送沈亚之赴郢掾】徐凝 

千万乘骢沈司户，不须惆怅郢中游。
几年白雪无人唱，今日唯君上雪楼。



   卷474_91 【答白公】徐凝 

高景争来草木头，一生心事酒前休。
山公自是仙人侣，携手醉登城上楼。



   卷474_92 【句】徐凝 

青山旧路在，白首醉还乡。（《别白公》）古

试到第三桥，便入千顷花。（以上并见《纪事》）斋

乱后见淮水，归心忽迢遥。（《京都还汴口作》）主

乍疑鲸喷浪，忽似鹢凌风。呀呷汀洲动，喧阗里巷空。 
（《竞渡》。见《诗式》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十五 
 
   
　 
　

　
 　



   卷475_1 【奉和圣制南郊礼毕诗】李德裕 

磬筦歌大吕，冕裘旅天神。烧萧辟阊阖，祈谷为蒸人。 
羽旗洒轻雪，麦陇含阳春。昌运岁今会，王猷从此新。 
三臣皆就日，万国望如云。仁寿信非远，群生方在钧。斋



   卷475_2 【郊坛回舆中书二相公蒙圣慈召至御马前仰感恩…相公】李德裕 

七萃和銮动，三条葆吹回。相星环日道，苍马近龙媒。 
咫尺天颜接，光华喜气来。自惭衰且病，无以效涓埃。古



   卷475_3 【寒食日三殿侍宴，奉进诗一首】李德裕 

宛转龙歌节，参差燕羽高。风光摇禁柳，霁色暖宫桃。 
春露明仙掌，晨霞照御袍。雪凝陈组练，林植耸干旄。 
广乐初跄凤，神山欲抃鳌。鸣笳朱鹭起，叠鼓紫騂豪。 
象舞严金铠，丰歌耀宝刀。不劳孙子法，自得太公韬。 
分席罗玄冕，行觞举绿醪。彀中时落羽，橦末乍升猱。 
瑞景开阴翳，薰风散郁陶。天颜欢益醉，臣节劲尤高。 
楛矢方来贡，雕弓已载櫜。英威扬绝漠，神算尽临洮。 
赤县阳和布，苍生雨露膏。野平惟有麦，田辟久无蒿。 
禄秩荣三事，功勋乏一毫。寝谋惭汲黯，秉羽贵孙敖。 
焕若游玄圃，欢如享太牢。轻生何以报，只自比鸿毛。知



   卷475_4 【雨中自秘书省访王三侍御知早入朝便入集贤…诗赠之】李德裕 

共怜独鹤青霞姿，瀛洲故山归已迟。仁者焉能效鸷鹗， 
飞舞自合追长离。梧桐迥齐鳷鹊观，烟雨屡拂蛟龙旗。 
鸿雁冲飙去不尽，寒声晚下天泉池。顾我蓬莱静无事， 
玉版宝书藏众瑞。青编尽以汲冢来，科斗皆从鲁室至。 
金门待诏何逍遥，名儒早问张子侨。王褒轶材晚始入， 
宫女已能传洞箫。应令柏台长对户，别来相望独寥寥。主



   卷475_5 【奉和太原张尚书山亭书怀】李德裕 

岩石在朱户，风泉当翠楼。始知岘亭赏，难与清晖留。 
馀景淡将夕，凝岚轻欲收。东山有归志，方接赤松游。斋



   卷475_6 【奉和韦侍御陪相公游开义五言六韵】李德裕 

羊公追胜概，兹地暂逍遥。风景同南岘，丹青见北朝。 
石渠清夏气，高树激鲜飙。念法珍禽集，闻经醉象调。 
偶分甘露味，偏觉众香饶。为问毗城内，馀薰几日销。斋



   卷475_7 【赠圆明上人（圆公，佛顶之最）】李德裕 

远公说易长松下，龙树双经海藏中。
今日导师闻佛慧，始知前路化成空。



   卷475_8 【赠奉律上人（律公精于维摩经）】李德裕 

知君学地厌多闻，广渡群生出世氛。
饭色不应殊宝器，树香皆遣入禅薰。



   卷475_9 【戏赠慎微寺主道安上座三僧正】李德裕 

甘露洒空惟一味，旃檀移植自成薰。
遥知畅献分南北，应用调柔致六群。



   卷475_10 【长安秋夜】李德裕 

内宫传诏问戎机，载笔金銮夜始归。
万户千门皆寂寂，月中清露点朝衣。



   卷475_11 【清冷池怀古（余别有序刻石）】李德裕 

区囿三百里，常闻驷马来。旌旗朝甬道，箫鼓燕平台。 
追昔赋文雅，从容游上才。竹园秋水净，风苑雪烟开。 
牛祸衅将发，羊孙谋始回。袁丝徒伏剑，长孺欲成灰。 
兴废由所感，湮沦斯可哀。空留故池雁，刷羽尚徘徊。主



   卷475_12 【述梦诗四十韵】李德裕 

赋命诚非薄，良时幸已遭。君当尧舜日，官接凤凰曹。 
目睇烟霄阔，心惊羽翼高。椅梧连鹤禁，壀堄接龙韬。 
我后怜词客，吾僚并隽髦。著书同陆贾，待诏比王褒。 
重价连悬璧，英词淬宝刀。泉流初落涧，露滴更濡毫。 
赤豹欣来献，彤弓喜暂櫜。非烟含瑞气，驯雉洁霜毛。 
静室便幽独，虚楼散郁陶。花光晨艳艳，松韵晚骚骚。 
画壁看飞鹤，仙图见巨鳌。倚檐阴药树，落格蔓蒲桃。 
荷静蓬池鲙，冰寒郢水醪。荔枝来自远，卢橘赐仍叨。 
麝气随兰泽，霜华入杏膏。恩光惟觉重，携挈未为劳。 
夕阅梨园骑，宵闻禁仗獒。扇回交彩翟，雕起飏银绦。 
辔待袁丝揽，书期蜀客操。尽规常謇謇，退食尚忉忉。 
龟顾垂金钮，鸾飞曳锦袍。御沟杨柳弱，天厩骕骦豪。 
屡换青春直，闲随上苑遨。烟低行殿竹，风拆绕墙桃。 
聚散俄成昔，悲愁益自熬。每怀仙驾远，更望茂陵号。 
地接三茅岭，川迎伍子涛。花迷瓜步暗，石固蒜山牢。 
兰野凝香管，梅洲动翠篙。泉鱼惊彩妓，溪鸟避干旄。 
感旧心犹绝，思归首更搔。无聊燃蜜炬，谁复劝金舠。 
岚气朝生栋，城阴夜入濠。望烟归海峤，送雁渡江皋。 
宛马嘶寒枥，吴钩在锦弢。未能追狡兔，空觉长黄蒿。 
水国逾千里，风帆过万艘。阅川终古恨，惟见暮滔滔。知



   卷475_13 【招隐山观玉蕊树戏书即事奉寄江西沈大夫阁老】李德裕 

玉蕊天中树，金闺昔共窥。落英闲舞雪，蜜叶乍低帷。 
旧赏烟霄远，前欢岁月移。今来想颜色，还似忆琼枝。主



   卷475_14 【寄题惠林李侍郎旧馆】李德裕 

栋宇非吾室，烟山是我邻。百龄惟待尽，一世乐长贫。 
半壁悬秋日，空林满夕尘。只应双鹤吊，松路更无人。斋



   卷475_15 【寄茅山孙炼师】李德裕 

何地最翛然，华阳第八天。松风清有露，萝月净无烟。 
乍警瑶坛鹤，时嘶玉树蝉。欲驰千里恋，惟有凤门泉。古

石上谿荪发紫茸，碧山幽蔼水溶溶。
菖花定是无人见，春日惟应羽客逢。

独寻兰渚玩迟晖，闲倚松窗望翠微。
遥想春山明月曙，玉坛清磬步虚归。



   卷475_16 【题奇石（石在浙西公署）】李德裕 

蕴玉抱清辉，闲庭日潇洒。块然天地间，自是孤生者。古



   卷475_17 【送张中丞入台从事】李德裕 

驿骑朝天去，江城眷阙深。夜珠先去握，芳桂乍辞阴。 
泽国三千里，羁孤万感心。自嗟文废久，此曲为卢谌。知



   卷475_18 【怀京国】李德裕 

海上东风犯雪来，腊前先折镜湖梅。
遥思禁苑青春夜，坐待宫人画诏回。



   卷475_19 【追和太师颜公同清远道士游虎丘寺】李德裕 

茂苑有灵峰，嗟余未游观。藏山半平陆，坏谷为高岸。 
冈绕数仞墙，岩潜千丈干。乃知造化意，回斡资奇玩。 
镠腾昔虎踞，剑没尝龙焕。潭黛入海底，崟岑耸霄半。 
层峦未升日，哀狖宁知旦。绿筱夏凝阴，碧林秋不换。 
冥搜既窈窕，回望何萧散。川晴岚气收，江春杂英乱。 
逸人缀清藻，前哲留篇翰。共扣哀玉音，皆舒文绣段。 
难追彦回赏，徒起兴公叹。一夕如再升，含毫星斗烂。斋



   卷475_20 【东郡怀古二首·王京兆】李德裕 

河水昔将决，冲波溢川浔。峥嵘金堤下，喷薄风雷音。 
投马灾未弭，为鱼叹方深。惟公执珪璧，誓与身俱沉。 
诚信不虚发，神明宜尔临。湍流自此回，咫尺焉能侵。 
逮我守东郡，凄然怀所钦。虽非识君面，自谓知君心。 
意气苟相合，神明无古今。登城见遗庙，日夕空悲吟。知



   卷475_21 【东郡怀古二首·阳给事】李德裕 

宋氏远家左，豺狼满中州。阳君守滑台，终古垂英猷。 
数仞城既毁，万夫心莫留。跳身入飞镞，免胄临霜矛。 
毕命在旗下，僵尸横道周。义风激河汴，壮气沦山丘。 
嗟尔抱忠烈，古来谁与俦。就烹感汉使，握节悲阳秋。 
颜子缀清藻，铿然如素璆。徘徊望故垒，尚想精魂游。斋



   卷475_22 【秋日登郡楼望赞皇山感而成咏】李德裕 

昔人怀井邑，为有挂冠期。顾我飘蓬者，长随泛梗移。 
越吟因病感，潘鬓入秋悲。北指邯郸道，应无归去期。古



   卷475_23 【雨后净望河西连山怆然成咏】李德裕 

宿雨初收晚吹繁，秋光极目自销魂。烟山北下归辽海， 
鸿雁南飞出蓟门。只恨无功书史籍，岂悲临老事戎轩。 
唯怀药饵蠲衰病，为惜馀年报主恩。古



   卷475_24 【秋日美晴，郡楼闲眺，寄荆南张书记】李德裕 

高槛凉风起，清川旭景开。秋声向野去，爽气自山来。 
霄外鸿初返，檐间燕已归。不因烟雨夕，何处梦阳台。知



   卷475_25 【故人寄茶】李德裕 

剑外九华英，缄题下玉京。开时微月上，碾处乱泉声。 
半夜邀僧至，孤吟对竹烹。碧流霞脚碎，香泛乳花轻。 
六腑睡神去，数朝诗思清。其馀不敢费，留伴读书行。知



   卷475_26 【奉送相公十八丈镇扬州（一作和王播游故居感旧）】李德裕 

千骑风生大旆舒，春江重到武侯庐。共悬龟印衔新绶， 
同忆鳣庭访旧居。取履桥边啼鸟换，钓璜溪畔落花初。 
今来却笑临邛客，入蜀空驰使者车。知



   卷475_27 【题剑门】李德裕 

奇峰百仞悬，清眺出岚烟。迥若戈回日，高疑剑倚天。 
参差霞壁耸，合沓翠屏连。想是三刀梦，森然在目前。主



   卷475_28 【汉州月夕游房太尉西湖】李德裕 

丞相鸣琴地，何年闭玉徽。偶因明月夕，重敞故楼扉。 
桃柳谿空在，芙蓉客暂依。谁怜济川楫，长与夜舟归。斋



   卷475_29 【重题】李德裕 

晚日临寒渚，微风发棹讴。凤池波自阔，鱼水运难留。 
亭古思宏栋，川长忆夜舟。想公高世志，只似冶城游。古



   卷475_30 【房公旧竹亭闻琴缅慕风流神期如在因重题此作】李德裕 

流水音长在，青霞意不传。独悲形解后，谁听广陵弦。主



   卷475_31 【忆金门旧游奉寄江西沈大夫】李德裕 

东望沧溟路几重，无因白首更相逢。已悲泉下双琪树， 
又惜天边一卧龙。人事升沉才十载，宦游漂泊过千峰。 
思君远寄西山药，岁暮相期向赤松。主



   卷475_32 【早入中书行公主册礼事毕，登集贤阁成咏】李德裕 

明星入东陌，灿灿光层宙。皎月映高梧，轻风发凉候。 
金门列葆吹，钟室传清漏。简册自中来，貂黄忝宣授。 
更登天禄阁，极眺终南岫。遥羡商山翁，闲歌紫芝秀。 
晨兴念始辱，夕惕思致寇。倾夺非我心，凄然感田窦。知



   卷475_33 【题罗浮石（刻于石上）】李德裕 

清景持芳菊，凉天倚茂松。名山何必去，此地有群峰。斋



   卷475_34 【重过列子庙追感顷年自淮服与居守王仆射…四韵奉寄】李德裕 

白首过遗庙，朱轮入故城。已惭联左揆，犹喜抗前旌。 
曳履忘年旧，弹冠久要情。重看题壁处，岂羡弃繻生。古



   卷475_35 【遥伤茅山县孙尊师三首】李德裕 

蝉蜕遗虚白，蜺飞入上清。同人悲剑解，旧友觉衣轻。 
黄鹄遥将举，斑麟俨未行。惟应鲍靓室，中夜识琴声。知

金格期初至，飙轮去不停。山摧武担石，天陨少微星。 
弟子悲徐甲，门人泣蔡经。空闻留玉舄，犹在阜乡亭。斋

空宇留丹灶，层霞被羽衣。旧山闻鹿化，遗舄尚凫飞。 
数日奇香在，何年白鹤归。想君旋下泪，方款里闾扉。知



   卷475_36 【尊师是桃源黄先生传法弟子常见尊师称先师灵迹…旧馆】李德裕 

后学方成市，吾师又上宾。洞天应不夜，源树只如春。 
棋客留童子，山精避直神。无因握石髓，及与养生人。主



   卷475_37 【仆射相公偶话于故集贤张学士厅写得德裕…献此诗】李德裕 

赋感邻人笛，诗留夫子墙。延年如有作，应不用山王。古



   卷475_38 【惠泉】李德裕 

兹泉由太洁，终不畜纤鳞。到底清何益，含虚势自贫。 
明玑难秘彩，美玉讵潜珍。未及黄陂量，滔滔岂有津。知



   卷475_39 【无题】李德裕 

松倚苍崖老，兰临碧洞衰。不劳邻舍笛，吹起旧时悲。斋



   卷475_40 【题冠盖里（在襄州南大山下）】李德裕 

偶来冠盖里，愧是旧三公。自喜无兵术，轻裘上閟宫。知



   卷475_41 【离平泉马上作（一作离东都平泉）】李德裕 

十年紫殿掌洪钧，出入三朝一品身。文帝宠深陪雉尾， 
武皇恩厚宴龙津。黑山永破和亲虏，乌领全阬跋扈臣。 
自是功高临尽处，祸来名灭不由人。知



   卷475_42 【谪岭南道中作】李德裕 

岭水争分路转迷，桄榔椰叶暗蛮溪。愁冲毒雾逢蛇草， 
畏落沙虫避燕泥。五月畬田收火米，三更津吏报潮鸡。 
不堪肠断思乡处，红槿花中越鸟啼。知



   卷475_43 【到恶溪夜泊芦岛】李德裕 

甘露花香不再持，远公应怪负前期。青蝇岂独悲虞氏， 
黄犬应闻笑李斯。风雨瘴昏蛮日月，烟波魂断恶溪时。 
岭头无限相思泪，泣向寒梅近北枝。知



   卷475_44 【登崖州城作】李德裕 

独上高楼望帝京，鸟飞犹是半年程。
青山似欲留人住，百匝千遭绕郡城。



   卷475_45 【鸳鸯篇】李德裕 

君不见昔时同心人，化作鸳鸯鸟。和鸣一夕不暂离， 
交颈千年尚为少。二月草菲菲，山樱花未稀。金塘风日好， 
何处不相依。既逢解佩游女，更值凌波宓妃。精光摇翠盖， 
丽色映珠玑。双影相伴，双心莫违。淹留碧沙上， 
荡漾洗红衣。春光兮宛转，嬉游兮未反。宿莫近天泉池， 
飞莫近长洲苑。尔愿欢爱不相忘，须去人间罗网远。 
南有潇湘洲，且为千里游。洞庭无苦寒，沅江多碧流。 
昔为薄命妾，无日不含愁。今为水中鸟，颉颃自相求。 
洛阳女儿在青阁，二月罗衣轻更薄。金泥文彩未足珍， 
画作鸳鸯始堪著。亦有少妇破瓜年，春闺无伴独婵娟。 
夜夜学织连枝锦，织作鸳鸯人共怜。悠悠湘水滨， 
清浅漾初蘋。菖花发艳无人识，江柳逶迤空自春。 
唯怜独鹤依琴曲，更念孤鸾隐镜尘。愿作鸳鸯被， 
长覆有情人。古



   卷475_46 【南梁行（和二十二兄）】李德裕 

江南郁郁春草长，悠悠汉水浮清光。杂英飞尽空和景， 
绿杨阴重官舍静。此时醉客纵横书，公言可荐承明庐。 
青天诏下宠光至，颁籍金闺征石渠。重归山路烟岚隔， 
巫山未深晚花折。涧底红光夺目燃，摇风有毒愁行客。 
杜鹃啼咽花亦殷，声悲绝艳连空山。斜阳瞥映浅深树， 
云雨翻迷崖谷间。山鸡锦质矜毛羽，透竹穿萝命俦侣。 
乔木幽谷上下同，雄雌不异飞栖处。望秦峰迥过商颜， 
浪叠云堆万簇山。行尽杳冥青嶂外，九重钟漏紫云间。 
元和列侍明光殿，谏草初焚市朝变。北阙趋臣半隙尘， 
南梁笑客皆飞霰。追思感叹却昏迷，霜鬓愁吟到晓鸡。 
故园岁深开断简，秋堂月晓掩遗袿。呜呜晓角霞辉粲， 
抚剑当楹一长叹。刍狗无由学圣贤，空持感激终昏旦。斋



   卷475_47 【近于伊川卜山居将命者画图而至欣然有感…青田胎化鹤】李德裕 

弱岁弄词翰，遂叨明主恩。怀章过越邸，建旆守吴门。 
西圯阴难驻，东皋意尚存。惭逾六百石，愧负五千言。 
寄世知婴缴，辞荣类触藩。欲追绵上隐，况近子平村。 
邑有桐乡爱，山馀黍谷暄。既非逃相地，乃是故侯园。 
野竹多微径，严泉岂一源。映池方树密，傍涧古藤繁。 
邛杖堪扶老，黄牛已服辕。只应将唳鹤，幽谷共翩翻。古



   卷475_48 【忆平泉山居，赠沈吏部一首（中书作）】李德裕 

昔闻羊叔子，茅屋在东渠。岂不念归路，徘徊畏简书。 
乃知轩冕客，自与田园疏。殁世有遗恨，精诚何所如。 
嗟予寡时用，夙志在林闾。虽抱山水癖，敢希仁智居。 
清泉绕舍下，修竹荫庭除。幽径松盖密，小池莲叶初。 
从来有好鸟，近复跃鲦鱼。少室映川陆，鸣皋对蓬庐。 
张何旧寮寀，相勉在悬舆。常恐似伯玉，瞻前惭魏舒。知



   卷475_49 【夏晚有怀平泉林居（宜春作）】李德裕 

孟夏守畏途，舍舟在徂暑。愀然何所念，念我龙门坞。 
密竹无蹊径，高松有四五。飞泉鸣树间，飒飒如度雨。 
菌桂秀层岭，芳荪媚幽渚。稚子候我归，衡门独延伫。 
谁言圣与哲，曾是不怀土。公旦既思周，宣尼亦念鲁。 
矧余窜炎裔，日夕谁晤语。眷阙悲子牟，班荆感椒举。 
凄凄视环玦，恻恻步庭庑。岂待庄舄吟，方知倦羁旅。主



   卷475_50 【早秋龙兴寺江亭闲眺忆龙门山居寄崔张旧从事（宜春作）】李德裕 

江亭感秋至，兰径悲露泫。粳稻秀晚川，杉松郁晴巘。 
嗟予有林壑，兹夕念原衍。绿筱连岭多，青莎近溪浅。 
渊明菊犹在，仲蔚蒿莫翦。乔木粲凌苕，阴崖积幽藓。 
遥思伊川水，北渡龙门岘。苍翠双阙间，逶迤清滩转。 
故人在乡国，岁晏路悠缅。惆怅此生涯，无由共登践。古



   卷475_51 【比闻龙门敬善寺有红桂树独秀伊川尝于江南…赠陈侍御】李德裕 

昔闻红桂枝，独秀龙门侧。越叟遗数株，周人未尝识。 
平生爱此树，攀玩无由得。君子知我心，因之为羽翼。 
岂烦嘉客誉，且就清阴息。来自天姥岑，长疑翠岚色。 
芬芳世所绝，偃蹇枝渐直。琼叶润不凋，珠英粲如织。 
犹疑翡翠宿，想待鹓雏食。宁止暂淹留，终当更封植。主



   卷475_52 【怀山居邀松阳子同作】李德裕 

我有爱山心，如饥复如渴。出谷一年馀，常疑十年别。 
春思岩花烂，夏忆寒泉冽。秋忆泛兰卮，冬思玩松雪。 
晨思小山桂，暝忆深潭月。醉忆剖红梨，饭思食紫蕨。 
坐思藤萝密，步忆莓苔滑。昼夜百刻中，愁肠几回绝。 
每念羊叔子，言之岂常辍。人生不如意，十乃居七八。 
我未及悬舆，今犹佩朝绂。焉能逐糜鹿，便得游林樾。 
范恣沧波舟，张怀赤松列。惟应讵身恤，岂敢忘臣节。 
器满自当欹，物盈终有缺。从兹返樵径，庶可希前哲。知



   卷475_53 【思归赤松村呈松阳子】李德裕 

昔人思避世，惟恐不深幽。禽庆潜名岳，鸱夷漾钓舟。 
顾余知止足，所乐在归休。不似寻山者，忘家恣远游。主



   卷475_54 【近腊对雪有怀林居】李德裕 

蓬门常昼掩，竹径寂无人。鸟起飘松霰，麇行动谷榛。 
应知禽鱼侣，合与薜萝亲。遥忆平皋望，溪烟已发春。斋



   卷475_55 【思山居一十首·清明后忆山中】李德裕 

遥思寒食后，野老林下醉。月照一山明，风吹百花气。 
飞泉与万籁，仿佛疑箫吹。不待曙华分，已应喧鸟至。古



   卷475_56 【思山居一十首·题寄商山石】李德裕 

绮皓岩中石，尝经伴隐沦。紫芝呈几曲，红藓閟千春。 
聊用支琴尾，宁惟倚病身。自知来处所，何暇问严遵。知



   卷475_57 【思山居一十首·忆种苽时】李德裕 

尚平方毕娶，疏广念归期。涧底松成盖，檐前桂长枝。 
径闲芳草合，山静落花迟。虽有苽园在，无因及种时。主



   卷475_58 【思山居一十首·春日独坐思归】李德裕 

壮龄心已尽，孤赏意犹存。岂望图麟阁，惟思卧鹿门。 
无谋堪适野，何力可拘原。只有容身去，幽山自灌园。斋



   卷475_59 【思山居一十首·思登家山林岭】李德裕 

自知无世用，只是爱山游。旧有嵇康懒，今惭赵武偷。 
登峦未觉疾，泛水便忘忧。最惜残筋力，扪萝遍一丘。古



   卷475_60 【思山居一十首·思乡园老人】李德裕 

常羡荜门翁，所思惟岁稔。遥知松月曙，尚在山窗寝。 
兰气入幽帘，禽言傍孤枕。晨兴步岩径，更酌寒泉饮。知



   卷475_61 【思山居一十首·寄龙门僧】李德裕 

龙门有开士，爱我春潭碧。清景出东山，闲来玩松石。 
应怜林壑主，远作沧溟客。为我谢此僧，终当理归策。主



   卷475_62 【思山居一十首·忆药苗】李德裕 

溪上药苗齐，丰茸正堪掇。皆能扶我寿，岂止坚肌骨。 
味掩商山芝，英逾首阳蕨。岂如甘谷士，只得香泉啜。斋



   卷475_63 【思山居一十首·忆村中老人春酒（有刘、杨二叟善酿）】李德裕 

二叟茅茨下，清晨饮浊醪。雨残红芍药，风落紫樱桃。 
巢燕衔泥疾，檐虫挂网高。闲思春谷事，转觉宦途劳。古



   卷475_64 【思山居一十首·忆葛胜木禅床】李德裕 

忆我斋中榻，寒宵几独眠。管宁穿亦坐，徐孺去常悬。 
虫网垂应遍，苔痕染更鲜。何人及身在，归对老僧禅。知



   卷475_65 【思山居一十首·初夏有怀山居】李德裕 

山中有所忆，夏景始清幽。野竹阴无日，岩泉冷似秋。 
翠岑当累榭，皓月入轻舟。只有思归夕，空帘且梦游。主



   卷475_66 【张公超谷中石】李德裕 

鼓箧依绿槐，横经起秋雾。有时连岳客，尚办弦歌处。 
自予去幽谷，谁人袭芳杜。空留古苔石，对我岩中树。斋



   卷475_67 【初归平泉，过龙门南岭，遥望山居即事】李德裕 

初归故乡陌，极望且徐轮。近野樵蒸至，平泉烟火新。 
农夫馈鸡黍，渔子荐霜鳞。惆怅怀杨仆，惭为关外人。古



   卷475_68 【伊川晚眺】李德裕 

桑叶初黄梨叶红，伊川落日尽无风。
汉储何假终南客，甪里先生在谷中。



   卷475_69 【潭上喜见新月】李德裕 

簪组十年梦，园庐今夕情。谁怜故乡月，复映碧潭生。 
皓彩松上见，寒光波际轻。还将孤赏意，暂寄玉琴声。斋



   卷475_70 【郊外即事寄侍郎大尹】李德裕 

高秋惭非隐，闲林喜退居。老农争席坐，稚子带经锄。 
竹径难回骑，仙舟但跂予。岂知陶靖节，只自爱吾庐。古



   卷475_71 【山居遇雪喜道者相访】李德裕 

幽居近谷西，乔木与山齐。野竹连池合，岩松映雪低。 
喜君来白社，值我在青谿。应笑於陵子，遗荣自灌畦。知



   卷475_72 【雪霁晨起】李德裕 

雪覆寒溪竹，风卷野田蓬。四望无行迹，谁怜孤老翁。斋



   卷475_73 【洛中士君子多以平泉见呼愧获方外方之名…奉寄刘宾客】李德裕 

非高柳下逸，自爱竹林闲。才异居东里，愚因在北山。 
径荒寒未扫，门设昼长关。不及鸱夷子，悠悠烟水间。古



   卷475_74 【早春至言禅公法堂忆平泉别业（金陵作）】李德裕 

昔我伊原上，孤游竹树间。人依红桂静，鸟傍碧潭闲。 
松盖低春雪，藤轮倚暮山。永怀桑梓邑，衰老若为还。知



   卷475_75 【峡山亭月夜独宿对樱桃花有怀伊川别墅金陵作】李德裕 

皎月照芳树，鲜葩含素辉。愁人惜春夜，达曙想岩扉。 
风静阴满砌，露浓香入衣。恨无金谷妓，为我奏思归。主



   卷475_76 【春暮思平泉杂咏二十首·望伊川（自此并淮南作）】李德裕 

远村寒食后，细雨度川来。芳草连谿合，梨花映墅开。 
槿篱悬落照，松径长新苔。向夕亭皋望，游禽几处回。斋



   卷475_77 【春暮思平泉杂咏二十首·潭上紫藤】李德裕 

故乡春欲尽，一岁芳难再。岩树已青葱，吾庐日堪爱。 
幽溪人未去，芳草行应碍。遥忆紫藤垂，繁英照潭黛。古



   卷475_78 【春暮思平泉杂咏二十首·书楼晴望】李德裕 

幽居人世外，久厌市朝喧。苍翠连双阙，微茫认九原。 
残红映巩树，斜日照轘辕。薄暮柴扉掩，谁知仲蔚园。知



   卷475_79 【春暮思平泉杂咏二十首·西岭望鸣皋山】李德裕 

高秋对凉野，四望何萧瑟。远见鸣皋山，青峰原上出。 
晨兴采薇蕨，向暮归蓬荜。讵假数挥金，餐和养馀日。主



   卷475_80 【春暮思平泉杂咏二十首·瀑泉亭】李德裕 

向老多悲恨，凄然念一丘。岩泉终古在，风月几年游。 
菌阁饶佳树，菱潭有钓舟。不如羊叔子，名与岘山留。斋



   卷475_81 【春暮思平泉杂咏二十首·红桂树】李德裕 

欲求尘外物，此树是瑶林。后素合馀绚，如丹见本心。 
妍姿无点辱，芳意托幽深。愿以鲜葩色，凌霜照碧浔。古



   卷475_82 【春暮思平泉杂咏二十首·金松（出天台山，叶带金色）】李德裕 

台岭生奇树，佳名世未知。纤纤疑大菊，落落是松枝。 
照日含金晰，笼烟淡翠滋。勿言人去晚，犹有岁寒期。知



   卷475_83 【春暮思平泉杂咏二十首·月桂（出蒋山，浅黄色）】李德裕 

何年霜夜月，桂子落寒山。翠干生岩下，金英在世间。 
幽崖空自老，清汉未知还。惟有凉秋夜，嫦娥来暂攀。主



   卷475_84 【春暮思平泉杂咏二十首·山桂（此花紫色，英藻繁缛）】李德裕 

吾爱山中树，繁英满目鲜。临风飘碎锦，映日乱非烟。 
影入春潭底，香凝月榭前。岂知幽独客，赖此当朱弦。斋



   卷475_85 【春暮思平泉杂咏二十首·柏】李德裕 

闻有三株树，惟应秘阆风。珊瑚不生叶，朱草又无丛。 
未若凌云柏，常能终岁红。晨霞与落日，相照在岩中。古



   卷475_86 【春暮思平泉杂咏二十首·芳荪】李德裕 

楚客重兰荪，遗芳今未歇。叶抽清浅水，花照暄妍节。 
紫艳映渠鲜，轻香含露洁。离居若有赠，暂与幽人折。知



   卷475_87 【春暮思平泉杂咏二十首·流杯亭】李德裕 

激水自山椒，析波分浅濑。回环疑古篆，诘曲如萦带。 
宁愬羽觞迟，惟欢亲友会。欲知中圣处，皓月临松盖。主



   卷475_88 【春暮思平泉杂咏二十首·东谿】李德裕 

近蓄东谿水，悠悠起渌波。彩鸳留不去，芳草日应多。 
夹岸生奇筱，缘岩覆女萝。兰桡思无限，为感濯缨歌。斋



   卷475_89 【春暮思平泉杂咏二十首·鸂鶒】李德裕 

清沚双鸂鶒，前年海上雏。今来恋洲屿，思若在江湖。 
欲起摇荷盖，闲飞溅水珠。不能常泛泛，惟作逐波凫。古



   卷475_90 【春暮思平泉杂咏二十首·西园】李德裕 

西园最多趣，永日自忘归。石濑流清浅，风岑澹翠微。 
晓翻红药艳，晴袅碧潭辉。独望娟娟月，宵分半掩扉。知



   卷475_91 【春暮思平泉杂咏二十首·海石楠】李德裕 

昔见历阳山，鸡笼已孤秀。今看海峤树，翠盖何幽茂。 
霰雪讵能侵，烟岚自相揉。攀条独临憩，况值清阴昼。主



   卷475_92 【春暮思平泉杂咏二十首·双碧潭】李德裕 

清剡与严湍，潺湲皆可忆。适来玩山水，无此秋潭色。 
莫辨幽兰丛，难分翠禽翼。迟迟洲渚步，临眺忘餐食。斋



   卷475_93 【春暮思平泉杂咏二十首·竹径】李德裕 

野竹自成径，绕溪三里馀。檀栾被层阜，萧瑟荫清渠。 
日落见林静，风行知谷虚。田家故人少，谁肯共焚鱼。古



   卷475_94 【春暮思平泉杂咏二十首·花药栏】李德裕 

蕙草春已碧，兰花秋更红。四时发英艳，三径满芳丛。 
秀色濯清露，鲜辉摇惠风。王孙未知返，幽赏竟谁同。知



   卷475_95 【春暮思平泉杂咏二十首·自叙（非尚子遍游五岳）】李德裕 

五岳径虽深，遍游心已荡。苟能知止足，所遇皆清旷。 
七十难可期，一丘乃微尚。遥怀少室山，常恐非吾望。主



   卷475_96 【首夏清景想望山居】李德裕 

嘉树阴初合，山中赏更新。禽言未知夏，兰径尚馀春。 
散满萝垂带，扶疏桂长轮。丹青写不尽，宵梦叹非真。 
累榭空留月，虚舟若待人。何时倚兰棹，相与掇汀蘋。主



   卷475_97 【思平泉树石杂咏一十首·钓台】李德裕 

我有严湍思，怀人访故台。客星依钓隐，仙石逐槎回。 
倒影含清沚，凝阴长碧苔。飞泉信可挹，幽客未归来。斋



   卷475_98 【思平泉树石杂咏一十首·似鹿石】李德裕 

林中有奇石，仿佛兽潜行。乍似依岩桂，还疑食野苹。 
茸长绿藓映，斑细紫苔生。不是见羁者，何劳如顿缨。古



   卷475_99 【思平泉树石杂咏一十首·海上石笋】李德裕 

常爱仙都山，奇峰千仞悬。迢迢一何迥，不与众山连。 
忽逢海峤石，稍慰平生忆。何以慰我心，亭亭孤且直。知



   卷475_100 【思平泉树石杂咏一十首·叠石（此石韩给事所遗）】李德裕 

潺湲桂水湍，漱石多奇状。鳞次冠烟霞，蝉联叠波浪。 
今来碧梧下，迥出秋潭上。岁晚苔藓滋，怀贤益惆怅。主



   卷475_101 【思平泉树石杂咏一十首·重台芙蓉】李德裕 

芙蓉含露时，秀色波中溢。玉女袭朱裳，重重映皓质。 
晨霞耀丹景，片片明秋日。兰泽多众芳，妍姿不相匹。斋



   卷475_102 【思平泉树石杂咏一十首·白鹭鹚】李德裕 

余心怜白鹭，潭上日相依。拂石疑星落，凌风似雪飞。 
碧沙常独立，清景自忘归。所乐惟烟水，徘徊恋钓矶。古



   卷475_103 【思平泉树石杂咏一十首·海鱼骨】李德裕 

昔日任公子，期年钓此鱼。无由见成岳，聊喜识专车。 
皎皎连霜月，高高映碧渠。陶潜虽好事，观海只披图。知



   卷475_104 【思平泉树石杂咏一十首·泛池舟】李德裕 

桂舟兰作枻，芬芳皆绝世。只可弄潺湲，焉能济大川。 
树悬凉夜月，风散碧潭烟。未得同鱼子，菱歌共扣舷。主



   卷475_105 【思平泉树石杂咏一十首·舴艋舟】李德裕 

无轻舴艋舟，始自鸱夷子。双阙挂朝衣，五湖极烟水。 
时游杏坛下，乍入湘川里。永日歌濯缨，超然谢尘滓。斋



   卷475_106 【思平泉树石杂咏一十首·二猿】李德裕 

钓濑水涟漪，富春山合沓。松上夜猿鸣，谷中清响合。 
冲网忽见羁，故山从此辞。无由碧潭饮，争接绿萝枝。古



   卷475_107 【思在山居日偶成此咏邀松阳子同作】李德裕 

闲思昔岁事，忽忽念伊川。乘月步秋坂，满山闻石泉。 
回塘碧潭映，高树绿萝悬。露下叫田鹤，风来嘶晚蝉。 
怀兹长在梦，归去且无缘。幽谷人未至，兰苕应更鲜。古



   卷475_108 【重忆山居六首·平泉源】李德裕 

山谷才浮芥，中园已滥觞。逶迤过竹坞，浩淼走兰塘。 
夜静闻鱼跃，风微见雁翔。从兹东向海，可泛济川航。知



   卷475_109 【重忆山居六首·泰山石（兖州从事所寄）】李德裕 

鸡鸣日观望，远与扶桑对。沧海似熔金，众山如点黛。 
遥知碧峰首，独立烟岚内。此石依五松，苍苍几千载。主



   卷475_110 【重忆山居六首·巫山石】李德裕 

十二峰前月，三声猿夜愁。此中多怪石，日夕漱寒流。 
必是归星渚，先求历斗牛。还疑烟雨霁，仿佛是嵩丘。斋



   卷475_111 【重忆山居六首·罗浮山（番禺连帅所遗）】李德裕 

龙伯钓鳌时，蓬莱一峰坼。飞来碧海畔，遂与三山隔。 
其下多长溪，潺湲淙乱石。知君分如此，赠逾荆山璧。古



   卷475_112 【重忆山居六首·漏潭石（鲁客见遗）】李德裕 

常疑六合外，未信漆园书。及此闻溪漏，方欣验尾闾。 
大哉天地气，呼吸有盈虚。美石劳相赠，琼瑰自不如。知



   卷475_113 【重忆山居六首·钓石（于谿人处求得）】李德裕 

严光隐富春，山色谿又碧。所钓不在鱼，挥纶以自适。 
余怀慕君子，且欲坐潭石。持此返伊川，悠然慰衰疾。主



   卷475_114 【怀伊川郊居】李德裕 

衰疾常怀土，郊园欲掩扉。虽知明目地，不及有身归。 
巩树秋阴遍，伊原霁色微。此生看白首，良愿已应违。斋



   卷475_115 【晨起见雪忆山居】李德裕 

忽忆岩中雪，谁人拂薜萝。竹梢低未举，松盖偃应多。 
山溜随冰落，林麇带霰过。不劳闻鹤语，方奏苦寒歌。古



   卷475_116 【忆平泉杂咏·忆初暖】李德裕 

今日初春暖，山中事若何。雪开喧鸟至，澌散跃鱼多。 
幽翠生松栝，轻烟起薜萝。柴扉常昼掩，惟有野人过。知



   卷475_117 【忆平泉杂咏·忆辛夷（余赴金陵日，辛夷欲开）】李德裕 

昔年将出谷，几日对辛夷。倚树怜芳意，攀条惜岁滋。 
清阴须暂憩，秀色正堪思。只待挥金日，殷勤泛羽卮。主



   卷475_118 【忆平泉杂咏·忆寒梅】李德裕 

寒塘数树梅，常近腊前开。雪映缘岩竹，香侵泛水苔。 
遥思清景暮，还有野禽来。谁是攀枝客，兹辰醉始回。斋



   卷475_119 【忆平泉杂咏·忆药栏】李德裕 

野人清旦起，扫雪见兰芽。始畎春泉入，惟愁暮景斜。 
未抽萱草叶，才发款冬花。谁念江潭老，中宵旅梦赊。古



   卷475_120 【忆平泉杂咏·忆茗芽】李德裕 

谷中春日暖，渐忆掇茶英。欲及清明火，能销醉客酲。 
松花飘鼎泛，兰气入瓯轻。饮罢闲无事，扪萝溪上行。知



   卷475_121 【忆平泉杂咏·忆野花（余未尝春到故园）】李德裕 

虽游洛阳道，未识故园花。晓忆东谿雪，晴思冠岭霞。 
谷深兰色秀，村迥柳阴斜。怅望龙门晚，谁知小隐家。主



   卷475_122 【忆平泉杂咏·忆春雨】李德裕 

春鸠鸣野树，细雨入池塘。潭上花微落，溪边草更长。 
梳风白鹭起，拂水彩鸳翔。最羡归飞燕，年年在故乡。斋



   卷475_123 【忆平泉杂咏·忆晚眺】李德裕 

伊川新雨霁，原上见春山。缑岭晴虹断，龙门宿鸟还。 
牛羊平野外，桑柘夕烟间。不及乡园叟，悠悠尽日闲。古



   卷475_124 【忆平泉杂咏·忆新藤】李德裕 

遥闻碧潭上，春晚紫藤开。水似晨霞照，林疑彩凤来。 
清香凝岛屿，繁艳映莓苔。金谷如相并，应将锦帐回。知



   卷475_125 【忆平泉杂咏·忆春耕】李德裕 

郊外杏花坼，林间布谷鸣。原田春雨后，谿水夕流平。 
野老荷蓑至，和风吹草轻。无因共沮溺，相与事岩耕。主



   卷475_126 【余所居平泉村舍近蒙韦常侍大尹特改嘉名因寄诗以谢】李德裕 

未谢留侯疾，常怀仲蔚园。闲谣紫芝曲，归梦赤松村。 
忽改蓬蒿色，俄吹黍谷暄。多惭孔北海，传教及衡门。斋



   卷475_127 【山信至说平泉别墅草木滋长地转幽深怅然思归复此作】李德裕 

忽闻樵客语，暂慰野人心。幽径芳兰密，闲庭秀木深。 
麇麚来涧底，凫鹄遍川浔。谁念沧溟上，归欤起叹音。古



   卷475_128 【临海太守惠予赤城石，报以是诗】李德裕 

闻君采奇石，剪断赤城霞。潭上倒虹影，波中摇日华。 
仙岩接绛气，谿路杂桃花。若值客星去，便应随海槎。知



   卷475_129 【上巳忆江南禊事】李德裕 

黄河西绕郡城流，上巳应无祓禊游。
为忆渌江春水色，更无宵梦向吴州。



   卷475_130 【北固怀古】李德裕 

自有此山川，于今几太守。近世二千石，毕公宣化厚。 
丞相量纳川，平阳气冲斗。三贤若时雨，所至跻仁寿。古



   卷475_131 【汨罗】李德裕 

远谪南荒一病身，停舟暂吊汨罗人。都缘靳尚图专国， 
岂是怀王厌直臣。万里碧潭秋景静，四时愁色野花新。 
不劳渔父重相问，自有招魂拭泪巾。古



   卷475_132 【岭外守岁（一作李福业诗）】李德裕 

冬逐更筹尽，春随斗柄回。寒暄一夜隔，客鬓两年催。主



   卷475_133 【访韦楚老不遇】李德裕 

昔日征黄绮，余惭在凤池。今来招隐士，恨不见琼枝。古



   卷475_134 【题柳郎中故居】李德裕 

下马荒阶日欲曛，潺潺石溜静中闻。
鸟啼花发人声绝，寂寞山窗掩白云。



   卷475_135 【盘陀岭驿楼】李德裕 

嵩少心期杳莫攀，好山聊复一开颜。
明朝便是南荒路，更上层楼望故关。



   卷475_136 【句】李德裕 

检经求绿字，凭酒借红颜。主

君不见秋山寂历风飙歇，半夜青崖吐明月。 
寒光乍出松筱间，万籁萧萧从此发。忽闻歌管吟朔风， 
精魂想在幽岩中。（霜夜听小童薛阳陶吹笛）斋

银花悬院榜，神撼引铃绦。（题学士院）主

葳蕤轻风里，若衔若垂何可拟。（以上并《事文类聚》）知

自从一梦高唐后，可是无人胜楚王。（《赋巫山神女》， 
见《云溪友议》）斋

牛羊具特俎。（《武昌诗》，见《东观馀论》）主

心悟觉身劳，云中弃宝刀。久闲生髀肉，多寿长眉毫。 
（《有怀甘露寺自省上人》，《京口志》）古

书空跷足睡，路险侧身行。（德裕尝吟此句云是先达诗。 
附记见《桂苑丛谈》）主

谁家幼女敲箸歌，何处丁妻点灯织。知

鱼虾集橘市。（以下并《海录碎事》）古

休咎占人甲，挨持见天丁。斋

洛下推年少，山东许地高。主

世上文章士，谁为第一人。老生夸隐拙，时辈毁尖新。知

dc濴寒泉深百尺。古

奇觚率尔操，讽谏欣然纳。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十六 
 
   
　 
　

　
 　



   卷476_1 【至日荷李常侍过郊居】熊孺登 

贱子守柴荆，谁人记姓名。风云千骑降，草木一阳生。 
礼异江河动，欢殊里巷惊。称觞容侍坐，看竹许同行。 
遇觉沧溟浅，恩疑太岳轻。尽搜天地物，无谕此时情。主



   卷476_2 【日暮天无云】熊孺登 

杳杳复苍然，无云日暮天。象分青气外，景尽赤霄前。 
渐吐星河色，遥生水木烟。从容难附丽，顾步欲澄鲜。 
但见收三素，何能测上玄。应非暂呈瑞，不许出山川。主



   卷476_3 【新成小亭月夜】熊孺登 

已被月知处，斩新风到来。无人伴幽境，多取木兰栽。古



   卷476_4 【和窦中丞岁酒喜见小男两岁】熊孺登 

更添十岁应为相，岁酒从今把未休。
闻得一毛添五色，眼看相逐凤池头。



   卷476_5 【寒食】熊孺登 

东风泼火雨新休，舁尽春泥扫雪沟。
走马犊车当御路，汉阳公主谢鸡球。



   卷476_6 【送僧游山】熊孺登 

云身自在山山去，何处灵山不是归。
日暮寒林投古寺，雪花飞满水田衣。



   卷476_7 【雪中答僧书】熊孺登 

八行银字非常草，六出天花尽是梅。
无所与陈童子别，雪中辛苦远山来。



   卷476_8 【题逍遥楼伤故韦大夫】熊孺登 

利及生人无更为，落花流水旧城池。
逍遥楼上雕龙字，便是羊公堕泪碑。



   卷476_9 【戏赠费冠卿】熊孺登 

但恐红尘虚白首，宁论蹇逸分先后。
莫占莺花笑寂寥，长安春色年年有。



   卷476_10 【与左兴宗湓城别】熊孺登 

江逢九派人将别，猿到三声月为秋。
不知相见更何日，此夜少年堪白头。



   卷476_11 【八月十五夜卧疾】熊孺登 

一年只有今宵月，尽上江楼独病眠。
寂寞竹窗闲不闭，夜深斜影到床前。



   卷476_12 【正月十五日】熊孺登 

汉家遗事今宵见，楚郭明灯几处张。
深夜行歌声绝后，紫姑神下月苍苍。



   卷476_13 【曲池陪宴即事上窦中丞】熊孺登 

水自山阿绕坐来，珊瑚台上木绵开。
欲知举目无情罚，一片花流酒一杯。



   卷476_14 【董监庙】熊孺登 

仁杰淫祠废欲无，枯枫老栎两三株。
神乌惯得商人食，飞趁征帆过蠡湖。



   卷476_15 【赠侯山人】熊孺登 

一见清容惬素闻，有人传是紫阳君。
来时玉女裁春服，剪破湘山几片云。



   卷476_16 【送马判官赴安南】熊孺登 

故人交趾去从军，应笑狂生挥阵云。
省得蔡州今日事，旧曾都护帐前闻。



   卷476_17 【送准上人归石经院】熊孺登 

旃檀刻像今犹少，白石镌经古未曾。
归去更寻翻译寺，前山应遇雁门僧。



   卷476_18 【寒食野望】熊孺登 

拜扫无过骨肉亲，一年唯此两三辰。
冢头莫种有花树，春色不关泉下人。



   卷476_19 【祗役遇风谢湘中春色】熊孺登 

水生风熟布帆新，只见公程不见春。
应被百花撩乱笑，比来天地一闲人。



   卷476_20 【湘江夜泛】熊孺登 

江流如箭月如弓，行尽三湘数夜中。
无那子规知向蜀，一声声似怨春风。



   卷476_21 【蜀江水（来自蕃界）】熊孺登 

日夜朝宗来万里，共怜江水引蕃心。
若论巴峡愁人处，猿比滩声是好音。



   卷476_22 【寄安南马中丞】熊孺登 

龙韬能致虎符分，万里霜台压瘴云。
蕃客不须愁海路，波神今伏马将军。



   卷476_23 【甘子堂陪宴上韦大夫】熊孺登 

武陵楼上春长早，甘子堂前花落迟。
楚乐怪来声竞起，新歌尽是大夫词。



   卷476_24 【青溪村居二首】熊孺登 

家占溪南千个竹，地临湖上一群山。
渔船多在马长放，出处自由闲不闲。

深树黄鹂晓一声，林西江上月犹明。
野人早起无他事，贪绕沙泉看笋生。



   卷476_25 【奉和兴元郑相公早春送杨侍郎】熊孺登 

征鞍欲上醉还留，南浦春生百草头。
丞相新裁别离曲，声声飞出旧梁州。



   卷476_26 【送舍弟孺复往庐山】熊孺登 

能骑竹马辨西东，未省烟花暂不同。
第一早归春欲尽，庐山好看过湖风。



   卷476_27 【野别留少微上人】熊孺登 

若为相见还分散，翻觉浮云亦不闲。
何处留师暂且住，家贫唯有坐中山。



   卷476_28 【经古墓】熊孺登 

碑折松枯山火烧，夜台从闭不曾朝。
那将逝者比流水，流水东流逢上潮。



   卷476_29 【赠灵彻上人】熊孺登 

诗句能生世界春，僧家更有姓汤人。
况闻暗忆前朝事，知是修行第几身。



   卷476_30 【春郊醉中赠章八元】熊孺登 

三月踏青能几日，百回添酒莫辞频。
看君倒卧杨花里，始觉春光为醉人。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十七 
 
   
　 
　

　
 　



   卷477_1 【怀古】李涉 

尼父未适鲁，屡屡倦迷津。徒怀教化心，纡郁不能伸。 
一遇知己言，万方始喧喧。至今百王则，孰不挹其源。知



   卷477_2 【咏古】李涉 

大智思济物，道行心始休。垂纶自消息，岁月任春秋。 
纣虐武既贤，风云固可求。顺天行杀机，所向协良谋。 
况以丈人师，将济安川流。何劳问枯骨，再取阴阳筹。 
霸国不务仁，兵戈恣相酬。空令渭水迹，千古独悠悠。古



   卷477_3 【题清溪鬼谷先生旧居】李涉 

翠壁开天池，青崖列云树。水容不可状，杳若清河雾。 
常闻先生教，指示秦仪路。二子才不同，逞词过尺度。 
偶因从吏役，远到冥栖处。松月想旧山，烟霞了如故。 
未遑炼金鼎，日觉容光暮。万虑随境生，何由返真素。 
寂寞天籁息，清迥鸟声曙。回首望重重，无期挹风驭。主



   卷477_4 【感兴】李涉 

隋氏造宫阙，峨峨倚云烟。搜奇竭四海，立制谋千年。 
秦兵半夜来，烈火焚高台。万人聚筋血，一旦为尘埃。 
君看汴河路，尚说隋家柳。但问哭陵人，秋草没来久。主



   卷477_5 【鹧鸪词二首】李涉 

湘江烟水深，沙岸隔枫林。何处鹧鸪飞，日斜斑竹阴。 
二女空垂泪，三闾枉自沉。惟有鹧鸪啼，独伤行客心。斋

越冈连越井，越鸟更南飞。何处鹧鸪啼，夕烟东岭归。 
岭外行人少，天涯北客稀。鹧鸪啼别处，相对泪沾衣。知



   卷477_6 【山中】李涉 

无奈牧童何，放牛吃我竹。隔林呼不应，叫笑如生鹿。 
欲报田舍翁，更深不归屋。主



   卷477_7 【寄荆娘写真】李涉 

章华台南莎草齐，长河柳色连金堤。青楼曈曨曙光蚤， 
梨花满巷莺新啼。章台玉颜年十六，小来能唱西梁曲。 
教坊大使久知名，郢上词人歌不足。少年才子心相许， 
夜夜高堂梦云雨。五铢香帔结同心，三寸红笺替传语。 
缘池并戏双鸳鸯，田田翠叶红莲香。百年恩爱两相许， 
一夕不见生愁肠。上清仙女征游伴，欲从湘灵住河汉。 
只愁陵谷变人寰，空叹桑田归海岸。愿分精魄定形影， 
永似银壶挂金井。召得丹青绝世工，写真与身真相同。 
忽然相对两不语，疑是妆成来镜中。岂期人愿天不违， 
云輧却驻从山归。画图封裹寄箱箧，洞房艳艳生光辉。 
良人翻作东飞翼，却遣江头问消息。经年不得一封书， 
翠幕云屏绕空壁。结客有少年，名总身姓江。 
征帆三千里，前月发豫章。知我别时言，识我马上郎。 
恨无羽翼飞，使我徒怨沧波长。开箧取画图， 
寄我形影与客将。如今憔悴不相似，恐君重见生悲伤。 
苍梧九疑在何处，斑斑竹泪连潇湘。知



   卷477_8 【与弟渤新罗剑歌】李涉 

我有神剑异人与，暗中往往精灵语。识者知从东海来， 
来时一夜因风雨。长河临晓北斗残，秋水露背青螭寒。 
昨夜大梁城下宿，不借eZ跌光颜看。刃边飒飒尘沙缺， 
瘢痕半是蛟龙血。雷焕张华久已无，沉冤知向何人说。 
我有爱弟都九江，一条直气今无双。青光好去莫惆怅， 
必斩长鲸须少壮。主



   卷477_9 【六叹（本六首，今存三首）】李涉 

绮罗香风翡翠车，清明独傍芙蓉渠。上有云鬟洞仙女， 
垂罗掩縠烟中语。风月频惊桃李时，沧波久别鸳鸿侣。 
欲传一札孤飞翼，山长水远无消息。却锁重门一院深， 
半夜空庭明月色。知

深院梧桐夹金井，上有辘轳青丝索。美人清昼汲寒泉， 
寒泉欲上银瓶落。迢迢碧甃千馀尺，竟日倚阑空叹息。 
惆怅不来照明镜，却掩洞房抱寂寂。主

汉臣一没丁零塞，牧羊西过阴沙外。朝凭南雁信难回， 
夜望北辰心独在。汉家茅土横九州，高门长戟封王侯。 
但将钟鼓悦私爱，肯以犬羊为国羞。夜宿寒云卧冰雪， 
严风触刃垂旌节。丁年奉使白头归，泣尽李陵衣上血。主



   卷477_10 【春山三朅来】李涉 

钓鱼朅来春日暖，沿溪不厌舟行缓。野竹初栽碧玉长， 
澄潭欲下青丝短。昔人避世兼避雠。暮栖云外朝悠悠。 
我今无事亦如此，赤鲤忽到长竿头。泛泛随波凡几里， 
碧莎如烟沙似砥。瘦壁横空怪石危，山花斗日禽争水。 
有时带月归扣舷，身闲自是渔家仙。古

山上朅来采新茗，新花乱发前山顶。琼英动摇钟乳碧， 
丛丛高下随崖岭。未必蓬莱有仙药，能向鼎中云漠漠。 
越瓯遥见裂鼻香，欲觉身轻骑白鹤。知

采药朅来药苗盛，药生只傍行人径。世人重耳不重目， 
指似药苗心不足。野客住山三十载，妻儿共寄浮云外。 
小男学语便分别，已辩君臣知匹配。都市广长开大铺， 
疾来求者多相误。见说韩康旧姓名，识之不识先相怒。知



   卷477_11 【牧童词】李涉 

朝牧牛，牧牛下江曲。夜牧牛，牧牛度村谷。 
荷蓑出林春雨细，芦管卧吹莎草绿。乱插蓬蒿箭满腰， 
不怕猛虎欺黄犊。知



   卷477_12 【醉中赠崔膺】李涉 

与君兄弟匡岭故，与君相逢扬子渡。白浪南分吴塞云， 
绿杨深入隋宫路。隋家文物今虽改，舞馆歌台基尚在。 
炀帝陵边草木深，汴河流水空归海。古今悠悠人自别， 
此地繁华终未歇。大道青楼夹翠烟，琼墀绣帐开明月。 
与君一言两相许，外舍形骸中尔女。扬州歌酒不可追， 
洛神映箔湘妃语。白马黄金为身置，谁能独羡他人醉。 
暂到香炉一夕间，能展愁眉百世事。君看白日光如箭， 
一度别来颜色变。早谋侯印佩腰间，莫遣看花鬓如霰。古



   卷477_13 【岳阳别张祜】李涉 

十年蹭蹬为逐臣，鬓毛白尽巴江春。鹿鸣猿啸虽寂寞， 
水蛟山魅多精神。山疟困中闻有赦，死灰不望光阴借。 
半夜州符唤牧童，虚教衰病生惊怕。巫峡洞庭千里馀， 
蛮陬水国何亲疏。由来真宰不宰我，徒劳叹者怀吹噓。 
霸桥昔与张生别，万变桑田何处说。龙蛇纵在没泥涂， 
长衢却为驽骀设。爱君气坚风骨峭，文章真把江淹笑。 
洛下诸生惧刺先，乌鸢不得齐鹰鹞。岳阳西南湖上寺， 
水阁松房遍文字。新钉张生一首诗，自馀吟著皆无味。 
策马前途须努力，莫学龙钟虚叹息。主



   卷477_14 【寄河阳从事杨潜】李涉 

忆昨天台寻石梁，赤城枕下看扶桑。金乌欲上海如血， 
翠色一点蓬莱光。安期先生不可见，蓬莱目极沧海长。 
回舟偶得风水便，烟帆数夕归潇湘。潇湘水清岩嶂曲， 
夜宿朝游常不足。一自无名身事闲，五湖云月偏相属。 
进者恐不荣，退者恐不深。鱼游鸟逝两虽异， 
彼此各有遂生心。身解耕耘妾能织，岁晏饥寒免相逼。 
稚子才年七岁馀，渔樵一半分渠力。吾友从军在河上， 
腰佩吴钩佐飞将。偶与嵩山道士期，西寻汴水来相访。 
见君颜色犹憔悴，知君未展心中事。落日驱车出孟津， 
高歌共叹伤心地。洛邑秦城少年别，两都陈事空闻说。 
汉家天子不东游，古木行宫闭烟月。洛滨老翁年八十， 
西望残阳临水泣。自言生长开元中，武皇恩化亲沾及。 
当时天下无甲兵，虽闻赋敛毫毛轻。红车翠盖满衢路， 
洛中欢笑争逢迎。一从戎马来幽蓟，山谷虎狼无捍制。 
九重宫殿闭豺狼，万国生人自相噬。蹭蹬疮痍今不平， 
干戈南北常纵横。中原膏血焦欲尽，四郊贪将犹凭陵。 
秦中豪宠争出群，巧将言智宽明君。南山四皓不敢语， 
渭上钓人何足云。君不见昔时槐柳八百里， 
路傍五月清阴起。只今零落几株残，枯根半死黄河水。主



   卷477_15 【重登滕王阁】李涉 

滕王阁上唱伊州，二十年前向此游。
半是半非君莫问，好山长在水长流。



   卷477_16 【重到襄阳哭亡友韦寿朋】李涉 

故人坟树立秋风，伯道无儿迹便空。
重到笙歌分散地，隔江吹笛月明中。



   卷477_17 【再至长安】李涉 

十年谪宦鬼方人，三遇鸿恩始到秦。
今日九衢骑马望，却疑浑是刹那身。



   卷477_18 【赠道器法师】李涉 

冰作形容雪作眉，早知谈论两川知。
如今不用空求佛，但把令狐宰相诗。



   卷477_19 【庐山得元侍御书】李涉 

惭君知我命龙钟，一纸书来意万重。
正著白衣寻古寺，忽然邮递到云峰。



   卷477_20 【竹枝词】李涉 

荆门滩急水潺潺，两岸猿啼烟满山。
渡头少年应官去，月落西陵望不还。

巫峡云开神女祠，绿潭红树影参差。
不劳戍口初相问，无义滩头剩别离。

石壁千重树万重，白云斜掩碧芙蓉。
昭君溪上年年月，偏照婵娟色最浓。

十二峰头月欲低，空聆滩上子规啼。
孤舟一夜东归客，泣向东风忆建溪。



   卷477_21 【京口送朱昼之淮南（一作寄赠妓人）】李涉 

两行客泪愁中落，万树山花雨后残。
君到扬州见桃叶，为传风水渡江难。



   卷477_22 【题鹤林寺僧舍（寺在镇江）】李涉 

终日昏昏醉梦间，忽闻春尽强登山。
因过竹院逢僧话，又得浮生半日闲。



   卷477_23 【重过文上人院】李涉 

南随越鸟北燕鸿，松月三年别远公。
无限心中不平事，一宵清话又成空。



   卷477_24 【双峰寺得舍弟书】李涉 

暂入松门拜祖师，殷勤再读塔前碑。
回头忽向寻阳使，太守如今是惠持。



   卷477_25 【木兰花】李涉 

碧落真人著紫衣，始堪相并木兰枝。
今朝绕郭花看遍，尽是深村田舍儿。



   卷477_26 【过招隐寺】李涉 

每忆中林访惠持，今来正遇早春时。
自从休去无心事，唯向高僧说便知。



   卷477_27 【酬举生许遇山居】李涉 

琉璃潭上新秋月，清净泉中智惠珠。
不似本宗疏二教，许过云壑访潜夫。



   卷477_28 【春晚游鹤林寺寄使府诸公】李涉 

野寺寻花春已迟，背岩唯有两三枝。
明朝携酒犹堪赏，为报春风且莫吹。



   卷477_29 【题开圣寺】李涉 

宿雨初收草木浓，群鸦飞散下堂钟。
长廊无事僧归院，尽日门前独看松。



   卷477_30 【奉使淮南】李涉 

汉使征兵诏未休，两行旌旆接扬州。
试上高楼望春色，一年风景尽堪愁。



   卷477_31 【登北固山亭】李涉 

海绕重山江抱城，隋家宫苑此分明。
居人不觉三吴恨，却笑关河又战争。



   卷477_32 【秋日过员太祝林园】李涉 

望水寻山二里馀，竹林斜到地仙居。
秋光何处堪消日，玄晏先生满架书。



   卷477_33 【题武关】李涉 

来往悲欢万里心，多从此路计浮沉。
皆缘不得空门要，舜葬苍梧直到今。



   卷477_34 【题温泉】李涉 

能使时平四十春，开元圣主得贤臣。
当时姚宋并燕许，尽是骊山从驾人。



   卷477_35 【经溳川馆寄使府群公】李涉 

溳川水竹十家馀，渔艇蓬门对岸居。
大胜尘中走鞍马，与他军府判文书。



   卷477_36 【葺夷陵幽居】李涉 

负郭依山一径深，万竿如朿翠沉沉。
从来爱物多成癖，辛苦移家为竹林。



   卷477_37 【再游头陀寺】李涉 

无因暂泊鲁阳戈，白发兼愁日日多。
只恐雪晴花便尽，数来山寺亦无他。



   卷477_38 【看射柳枝】李涉 

玉弝朱弦敕赐弓，新加二斗得秋风。
万人齐看翻金勒，百步穿杨逐箭空。



   卷477_39 【寄峡州韦郎中】李涉 

年过五十鬓如丝，不必前程更问师。
幸得休耕乐尧化，楚山深处最相宜。



   卷477_40 【赠田玉卿】李涉 

长安里巷旧邻居，未解梳头五岁馀。
今朝嫁得风流婿，歌舞闲时看读书。



   卷477_41 【题招隐寺即戴颙旧宅】李涉 

两崖古树千般色，一井寒泉数丈冰。
欲问前朝戴居士，野烟秋色是丘陵。



   卷477_42 【山居送僧】李涉 

失意因休便买山，白云深处寄柴关。
若逢城邑人相问，报道花时也不闲。



   卷477_43 【过襄阳上于司空頔】李涉 

方城汉水旧城池，陵谷依然世自移。
歇马独来寻故事，逢人唯说岘山碑。



   卷477_44 【送魏简能东游二首】李涉 

献赋论兵命未通，却乘羸马出关东。
灞陵原上重回首，十载长安似梦中。

燕市悲歌又送君，目随征雁过寒云。
孤亭宿处时看剑，莫使尘埃蔽斗文。



   卷477_45 【中秋夜君山台望月】李涉 

大堤花里锦江前，诗酒同游四十年。
不料中秋最明夜，洞庭湖上见当天。



   卷477_46 【酬彭伉】李涉 

公孙阁里见君初，衣锦南归二十馀。
莫叹屈声犹未展，同年今日在中书。



   卷477_47 【硖石遇赦】李涉 

天网初开释楚囚，残骸已废自知休。
荷蓑不是人间事，归去沧江有钓舟。



   卷477_48 【赠龙泉洞尘上人】李涉 

八十山僧眼未昏，独寻流水到穷源。
自言共得龙神语，拟作茅庵住洞门。



   卷477_49 【题湖台】李涉 

山有松门江有亭，不劳他处问青冥。
有时带月床舁到，一阵风来酒尽醒。



   卷477_50 【送妻入道】李涉 

人无回意似波澜，琴有离声为一弹。
纵使空门再相见，还如秋月水中看。



   卷477_51 【遇湖州妓宋态宜二首】李涉 

曾识云仙至小时，芙蓉头上绾青丝。
当时惊觉高唐梦，唯有如今宋玉知。

陵阳夜会使君筵，解语花枝出眼前。
一从明月西沉海，不见嫦娥二十年。



   卷477_52 【逢旧二首】李涉 

碧落高高云万重，当时孤鹤去无踪。
不期陵谷迁朝市，今日辽东特地逢。

将作乘槎去不还，便寻云海住三山。
不知留得支机石，却逐黄河到世间。



   卷477_53 【润州听暮角（一作晚泊润州闻角）】李涉 

江城吹角水茫茫，曲引边声怨思长。
惊起暮天沙上雁，海门斜去两三行。



   卷477_54 【头陀寺看竹】李涉 

寺前新笋已成竿，策马重来独自看。
可惜班皮空满地，无人解取作头冠。



   卷477_55 【奉使京西】李涉 

卢龙已复两河平，烽火楼边处处耕。
何事书生走羸马，原州城下又添兵。



   卷477_56 【题连云堡】李涉 

由来天地有关扃，断壑连山接杳冥。
一出纵知边上事，满朝谁信语堪听。



   卷477_57 【再宿武关（一作从秦城回再题武关）】李涉 

远别秦城万里游，乱山高下出商州。
关门不锁寒溪水，一夜潺湲送客愁。



   卷477_58 【长安闷作】李涉 

宵分独坐到天明，又策羸骖信脚行。
每日除书空满纸，不曾闻有介推名。



   卷477_59 【和尚书舅见寄】李涉 

欲随流水去幽栖，喜伴归云入虎溪。
深谢陈蕃怜寂寞，远飞芳字警沉迷。



   卷477_60 【送王六觐巢县叔父二首】李涉 

巢岸南分战鸟山，水云程尽到东关。
弦歌自是君家事，莫怪今来一邑闲。

长忆山阴旧会时，王家兄弟尽相随。
老来放逐潇湘路，泪滴秋风引献之。



   卷477_61 【偶怀】李涉 

转知名宦是悠悠，分付空源始到头。
待送妻儿下山了，便随云水一生休。



   卷477_62 【秋夜题夷陵水馆】李涉 

凝碧初高海气秋，桂轮斜落到江楼。
三更浦上巴歌歇，山影沉沉水不流。



   卷477_63 【与梧州刘中丞】李涉 

三代卢龙将相家，五分符竹到天涯。
瘴山江上重相见，醉里同看豆蔻花。



   卷477_64 【听多美唱歌】李涉 

黄莺慢转引秋蝉，冲断行云直入天。
一曲梁州听初了，为君别唱想夫怜。



   卷477_65 【题涧饮寺】李涉 

百年如梦竟何成，白发重来此地行。
还似萧郎许玄度，再看庭石悟前生。



   卷477_66 【题苏仙宅枯松】李涉 

几年苍翠在仙家，一旦枝枯类海槎。
不如酸涩棠梨树，却占高城独放花。



   卷477_67 【山居】李涉 

一从身世两相遗，往往关门到午时。
想得俗流应大笑，不知年老识便宜。



   卷477_68 【听邻女吟】李涉 

含情遥夜几人知，闲咏风流小谢诗。
还似霓旌下烟露，月边吹落上清词。



   卷477_69 【题宇文秀才樱桃】李涉 

风光莫占少年家，白发殷勤最恋花。
今日颠狂任君笑，趁愁得醉眼麻茶。



   卷477_70 【汉上偶题】李涉 

谪仙唐世游兹郡，花下听歌醉眼迷。
今日汉江烟树尽，更无人唱白铜鞮。



   卷477_71 【送杨敬之倅湖南】李涉 

久嗟尘匣掩青萍，见说除书试一听。
闻君却作长沙傅，便逐秋风过洞庭。



   卷477_72 【送孙尧夫赴举】李涉 

自说轩皇息战威，万方无复事戎衣。
却教孙子藏兵法，空把文章向礼闱。



   卷477_73 【题水月台】李涉 

平流白日无人爱，桥上闲行若个知。
水似晴天天似水，两重星点碧琉璃。



   卷477_74 【早春霁后发头陀寺寄院中】李涉 

红楼金刹倚晴冈，雨雪初收望汉阳。
草檄可中能有暇，迎春一醉也无妨。



   卷477_75 【哭田布】李涉 

魏师临阵却抽营，谁管豺狼作信兵。
纵使将军能伏剑，何人岛上哭田横。



   卷477_76 【黄葵花】李涉 

此花莫遣俗人看，新染鹅黄色未乾。
好逐秋风上天去，紫阳宫女要头冠。



   卷477_77 【别南溪二首】李涉 

如云不厌苍梧远，似雁逢春又北飞。
唯有隐山溪上月，年年相望两依依。

常叹春泉去不回，我今此去更难来。
欲知别后留情处，手种岩花次第开。



   卷477_78 【井栏砂宿遇夜客】李涉 

暮雨萧萧江上村，绿林豪客夜知闻。
他时不用逃名姓，世上如今半是君。



   卷477_79 【谢王连州送海阳图】李涉 

谢家为郡实风流，画得青山寄楚囚。
惊起草堂寒气晚，海阳潮水到床头。



   卷477_80 【再谪夷陵题长乐寺】李涉 

当时谪宦向夷陵，愿得身闲便作僧。
谁知渐渐因缘重，羞见长燃一盏灯。



   卷477_81 【谴谪康州先寄弟渤】李涉 

唯将直道信苍苍，可料无名抵宪章。
阴骘却应先有谓，已交鸿雁早随阳。



   卷477_82 【赠廖道士】李涉 

膏已明煎信矣哉，二年人世不归来。
庭前为报仙桃树，今岁花时好好开。



   卷477_83 【山花】李涉 

六出花开赤玉盘，当中红湿耐春寒。
长安若在五侯宅，谁肯将钱买牡丹。



   卷477_84 【听歌】李涉 

飒飒先飞梁上尘，朱唇不动翠眉颦。
愿得春风吹更远，直教愁杀满城人。



   卷477_85 【送颜觉赴举】李涉 

颜子将才应四科，料量时辈更谁过。
居然一片荆山玉，可怕无人是卞和。



   卷477_86 【题五松驿】李涉 

云木苍苍数万株，此中言命的应无。
人生不得如松树，却遇秦封作大夫。



   卷477_87 【湘妃庙】李涉 

斑竹林边有古祠，鸟啼花发尽堪悲。
当时惆怅同今日，南北行人可得知。



   卷477_88 【赠长安小主人】李涉 

上清真子玉童颜，花态娇羞月思闲。
仙路迷人应有术，桃源不必在深山。



   卷477_89 【邠州词献高尚书三首】李涉 

单于都护再分疆，西引双旌出帝乡。
朝日诏书添战马，即闻千骑取河湟。

将家难立是威声，不见多传卫霍名。
一自元和平蜀后，马头行处即长城。

朔方忠义旧来闻，尽是邠城父子军。
今日兵符归上将，旄头不用更妖氛。



   卷477_90 【游西林寺】李涉 

十地初心在此身，水能生月即离尘。
如今再结林中社，可羡当年会里人。



   卷477_91 【题白鹿兰若】李涉 

只去都门十里强，竹阴流水绕回廊。
满城车马皆知有，每唤同游尽道忙。



   卷477_92 【寄赵准乞湘川山居】李涉 

闲说班超有旧居，山横水曲占商於。
知君不用磻溪石，乞取终年独钓鱼。



   卷477_93 【晓过函谷关】李涉 

因韩为赵两游秦，十月冰霜渡孟津。
纵使鸡鸣遇关吏，不知余也是何人。



   卷477_94 【奉和九弟渤见寄绝句】李涉 

忽启新缄吟近诗，诗中韵出碧云词。
且喜陟冈愁已散，登舟只恨渡江迟。



   卷477_95 【赠友人孩子】李涉 

骊龙颔下亦生珠，便与人间众宝殊。
他时若要追风日，须得君家万里驹。



   卷477_96 【奉宣慰使鱼十四郎】李涉 

年才二十众知名，孤鹤仪容彻骨清。
口传天语来人世，却逐祥云上玉京。



   卷477_97 【题善光寺】李涉 

云门天竺旧姻缘，临老移家住玉泉。
早到可中溳南寺，免得翻经住几年。



   卷477_98 【题宣化寺道光上人居】李涉 

二十年前不系身，草堂曾与雪为邻。
常思和尚当时语，衣钵留将与此人。



   卷477_99 【柳枝词】李涉 

锦池江上柳垂桥，风引蝉声送寂寥。
不必如丝千万缕，只禁离恨两三条。



   卷477_100 【竹枝词】李涉 

十二山晴花尽开，楚宫双阙对阳台。
细腰争舞君沉醉，白日秦兵天下来。



   卷477_101 【竹里】李涉 

竹里编茅倚石根，竹茎疏处见前村。
闲眠尽日无人到，自有春风为扫门。



   卷477_102 【失题】李涉 

华表千年一鹤归，丹砂为顶雪为衣。
泠泠仙语人听尽，却向五云翻翅飞。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十八 
 
   
　 
　

　
 　



   卷478_1 【云安公主下降奉诏作催妆诗】陆畅 

云安公主贵，出嫁五侯家。天母亲调粉，日兄怜赐花。 
催铺百子帐，待障七香车。借问妆成未，东方欲晓霞。古



   卷478_2 【山出云】陆畅 

灵山蓄云彩，纷郁出清晨。望树繁花白，看峰小雪新。 
映松张盖影，依涧布鱼鳞。高似从龙处，低如触石频。 
浓光藏半岫，浅色类飘尘。玉叶开天际，遥怜占早春。古



   卷478_3 【惊雪】陆畅 

怪得北风急，前庭如月辉。天人宁许巧，剪水作花飞。主



   卷478_4 【闻早蝉】陆畅 

落日早蝉急，客心闻更愁。一声来枕上，梦里故园秋。古



   卷478_5 【别刘端公】陆畅 

连骑出都门，秋蝉噪高柳。落日辞故人，自醉不关酒。主



   卷478_6 【新晴爱月（一作山斋玩月）】陆畅 

野性平生惟爱月，新晴半夜睹蝉娟。
起来自擘纱窗破，恰漏清光落枕前。



   卷478_7 【云安公主出降杂咏催妆二首】陆畅 

天上琼花不避秋，今宵织女嫁牵牛。
万人惟待乘鸾出，乞巧齐登明月楼。

少妆银粉饰金钿，端正天花贵自然。
闻道禁中时节异，九秋香满镜台前。



   卷478_8 【坐障】陆畅 

白玉为竿丁字成，黄金绣带短长轻。
强遮天上花颜色，不隔云中语笑声。



   卷478_9 【帘】陆畅 

劳将素手卷虾须，琼室流光更缀珠。
玉漏报来过半夜，可怜潘岳立踟蹰。



   卷478_10 【阶】陆畅 

甃玉编金次第平，花纹隐起踏无声。
几重便上华堂里，得见天人吹凤笙。



   卷478_11 【扇】陆畅 

宝扇持来入禁宫，本教花下动香风。
姮娥须逐彩云降，不可通宵在月中。



   卷478_12 【解内人嘲（一作酬宫人）】陆畅 

粉面仙郎选圣朝，偶逢秦女学吹箫。
须教翡翠闻王母，不奈乌鸢噪鹊桥。



   卷478_13 【成都赠别席夔】陆畅 

不值分流二江水，定应犹得且同行。
三千里外情人别，更被子规啼数声。



   卷478_14 【游城东王驸马亭】陆畅 

城外无尘水间松，秋天木落见山容。
共寻萧史江亭去，一望终南紫阁峰。



   卷478_15 【望毛女峰】陆畅 

我种东峰千叶莲，此峰毛女始求仙。
今朝暗算当时事，已是人间七万年。



   卷478_16 【送李山人归山】陆畅 

来从千山万山里，归向千山万山去。
山中白云千万重，却望人间不知处。



   卷478_17 【长安新晴】陆畅 

九重深浅人不知，金殿玉楼倚朝日。
一夜城中新雨晴，御沟流得宫花出。



   卷478_18 【出蓝田关寄董使君】陆畅 

万里烟萝锦帐间，云迎水送度蓝关。
七盘九折难行处，尽是龚黄界外山。



   卷478_19 【题悟公禅堂】陆畅 

临坛付法十三春，家本长城若下人。
芸阁少年应不识，南山钞主是前身。



   卷478_20 【宿陕府北楼奉酬崔大夫二首】陆畅 

楼压黄河山满坐，风清水凉谁忍卧。
人定军州禁漏传，不妨秋月城头过。

一别朱门三四春，再来应笑尚风尘。
昨宵唯有楼前月，识是谢公诗酒人。



   卷478_21 【陕州逢窦巩同宿，寄江陵韦协律】陆畅 

共出丘门岁九霜，相逢凄怆对离觞。
荆南为报韦从事，一宿同眠御史床。



   卷478_22 【夜到泗州酬崔使君】陆畅 

徐城洪尽到淮头，月里山河见泗州。
闻道泗滨清庙磬，雅声今在谢家楼。



   卷478_23 【送崔员外使回入京金钩驿逢因赠】陆畅 

六星宫里一星归，行到金钩近紫微。
侍史别来经岁月，今宵应梦护香衣。



   卷478_24 【成都送别费冠卿】陆畅 

红椒花落桂花开，万里同游俱未回。
莫厌客中频送客，思乡独上望乡台。



   卷478_25 【题商山庙】陆畅 

商洛秦时四老翁，人传羽化此山空。
若无仙眼何由见，总在庙前花洞中。



   卷478_26 【题独孤少府园林】陆畅 

四面青山是四邻，烟霞成伴草成茵。
年年洞口桃花发，不记曾经迷几人。



   卷478_27 【送独孤秀才下第归太白山】陆畅 

逸翮暂时成落羽，将归太白赏灵踪。
须寻最近碧霄处，拟倩和云买一峰。



   卷478_28 【下第后病中】陆畅 

献玉频年命未通，穷秋成病悟真空。
笑看朝市趋名者，不病那知在病中。



   卷478_29 【送深上人归江南】陆畅 

留得莲花偈付谁，独携金策欲归时。
江南无限萧家寺，曾与白云何处期。



   卷478_30 【题自然观】陆畅 

剑阁门西第一峰，道陵成道有高踪。
行人若上升仙处，须拨白云三四重。



   卷478_31 【疾愈步庭花】陆畅 

桃红李白觉春归，强步闲庭力尚微。
从困不扶灵寿杖，恐惊花里早莺飞。



   卷478_32 【筹笔店江亭】陆畅 

九折岩边下马行，江亭暂歇听江声。
白云绿树不关我，枉与樵人乐一生。



   卷478_33 【赠贺若少府】陆畅 

十日广陵城里住，听君花下抚金徽。
新声指上怀中纸，莫怪潜偷数曲归。



   卷478_34 【太子刘舍人邀看花】陆畅 

年少风流七品官，朱衣白马冶游盘。
负心不报春光主，几处偷看红牡丹。



   卷478_35 【蔷薇花】陆畅 

锦窠花朵灯丛醉，翠叶眉稠裛露垂。
莫引美人来架下，恐惊红片落燕支。



   卷478_36 【句】陆畅 

蜀道易，易于履平地。（《蜀道易》）主

蝉噪入云树，风开无主花。（《崔谏议林亭》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百七十九 
 
   
　 
　

　
 　



   卷479_1 【应制贺边军支春衣】柳公权 

去岁虽无战，今年未得归。皇恩何以报，春日得春衣。主

挟纩非真纩，分衣是假衣。从今貔武士，不惮戍金微。知



   卷479_2 【应制为宫嫔咏】柳公权 

不分前时忤主恩，已甘寂寞守长门。
今朝却得君王顾，重入椒房拭泪痕。



   卷479_3 【题朱审寺壁山水画】柳公权 

朱审偏能视夕岚，洞边深墨写秋潭。
与君一顾西墙画，从此看山不向南。



   卷479_4 【阊门即事】柳公权 

耕夫占募逐楼船，春草青青万顷田。
试上吴门看郡郭，清明几处有新烟。



   卷479_5 【贡院楼北新栽小松】吴武陵 

拂槛爱贞容，移根自远峰。已曾经草没，终不任苔封。 
叶少初陵雪，鳞生欲化龙。乘春濯雨露，得地近垣墉。 
逐吹香微动，含烟色渐浓。时回日月照，为谢小山松。斋



   卷479_6 【题路左佛堂】吴武陵 

雀儿来逐飏风高，下视鹰鹯意气豪。
自谓能生千里翼，黄昏依旧委蓬蒿。



   卷479_7 【盛山十二诗·隐月岫】韦处厚 

初映钩如线，终衔镜似钩。远澄秋水色，高倚晓河流。斋



   卷479_8 【盛山十二诗·流杯渠】韦处厚 

激曲萦飞箭，浮沟泛满卮。将来山太守，早向习家池。知



   卷479_9 【盛山十二诗·竹岩】韦处厚 

不资冬日秀，为作暑天寒。先植诚非凤，来翔定是鸾。斋



   卷479_10 【盛山十二诗·绣衣石榻（为温侍御置）】韦处厚 

巉巉雪中峤，磊磊标方峭。勿为枕苍山，还当础清庙。知



   卷479_11 【盛山十二诗·宿云亭】韦处厚 

雨合飞危砌，天开卷晓窗。齐平联郭柳，带绕抱城江。斋



   卷479_12 【盛山十二诗·梅谿】韦处厚 

夹岸凝清素，交枝漾浅沦。味调方荐实，腊近又先春。知



   卷479_13 【盛山十二诗·桃坞】韦处厚 

喷日舒红景，通蹊茂绿阴。终期王母摘，不羡武陵深。斋



   卷479_14 【盛山十二诗·胡卢沼】韦处厚 

疏凿徒为巧，圆洼自可澄。倒花纷错秀，鉴月静涵冰。知



   卷479_15 【盛山十二诗·茶岭】韦处厚 

顾渚吴商绝，蒙山蜀信稀。千丛因此始，含露紫英肥。斋



   卷479_16 【盛山十二诗·盘石磴】韦处厚 

缭绕缘云上，璘玢甃玉联。高高曾几折，极目瞰秋鸢。知



   卷479_17 【盛山十二诗·琵琶台】韦处厚 

褊地难层土，因厓遂削成。浅深岚嶂色，尽向此中呈。斋



   卷479_18 【盛山十二诗·上士瓶泉（为柳律师置）】韦处厚 

绠汲岂无井，颠崖贵非浚。愿洒尘垢馀，一雨根茎润。知



   卷479_19 【客思吟】杨敬之 

禾黍正离离，南园剪白芝。细腰沈赵女，高髻唱蛮姬。 
路愧前冈月，梳惭一颔丝。乡人不可语，独念畏人知。主



   卷479_20 【赠项斯】杨敬之 

几度见诗诗总好，及观标格过于诗。
平生不解藏人善，到处逢人说项斯。



   卷479_21 【句】杨敬之 

霜树鸟栖夜，空街雀报明。主

碧山相倚暮，归雁一行斜。（并见张为《主客图》）知



   卷479_22 【初日照凤楼】李虞仲 

旭日烟云殿，朝阳烛帝居。断霞生峻宇，通阁丽晴虚。 
流彩连朱槛，腾辉照绮疏。曈曨晨景里，明灭晓光初。 
户牖仙山近，轩楹凤翼舒。还如王母过，遥度五云车。知



   卷479_23 【郡斋三月下旬作（以下三首一作崔护诗）】张又新 

春事日已歇，池塘旷幽寻。残红披独坠，初绿间浅深。 
偃仰倦芳褥，顾步爱新阴。谋春未及竟，夏初遽见侵。主



   卷479_24 【五月水边柳】张又新 

结根挺涯涘，垂影覆清浅。睡脸寒未开，懒腰晴更软。 
摇空条已重，拂水带方展。似醉烟景凝，如愁月露泫。 
丝长鱼误恐，枝弱禽惊践。怅别几多情，含春任攀搴。主



   卷479_25 【三月五日陪大夫泛长沙东湖（一作李群玉诗）】张又新 

上巳馀风景，芳辰集远坰。彩舟浮泛荡，绣毂下娉婷。 
栖树回葱蒨，笙歌转杳冥。湖光迷翡翠，草色醉蜻蜓。 
鸟弄桐花日，鱼翻谷雨萍。从今留胜会，谁看画兰亭。主



   卷479_26 【赠广陵妓】张又新 

云雨分飞二十年，当时求梦不曾眠。
今来头白重相见，还上襄王玳瑁筵。



   卷479_27 【牡丹】张又新 

牡丹一朵值千金，将谓从来色最深。
今日满栏开似雪，一生辜负看花心。



   卷479_28 【游白鹤山】张又新 

白鹤山边秋复春，张文宅畔少风尘。
欲驱五马寻真隐，谁是当初□竹人。



   卷479_29 【行田诗（一作白石岩）】张又新 

白石岩前湖水春，湖边旧境有清尘。
欲追谢守行田意，今古同忧是长人。



   卷479_30 【罗浮山】张又新 

江北重峦积翠浓，绮霞遥映碧芙蓉。
不知末后沧溟上，减却瀛洲第几峰。



   卷479_31 【青障山（一作慈湖山）】张又新 

一派远光澄碧月，万株耸翠猎金飙。
陶仙谩学长生术，暑往寒来更寂寥。



   卷479_32 【中界山】张又新 

瑟瑟峰头玉水流，晋时遗迹更堪愁。
愁人到此劳长望，何处烟波是祖州。



   卷479_33 【帆游山】张又新 

涨海尝从此地流，千帆飞过碧山头。
君看深谷为陵后，翻覆人间未肯休。



   卷479_34 【谢池】张又新 

郡郭东南积谷山，谢公曾是此跻攀。
今来惟有灵池月，犹是婵娟一水间。



   卷479_35 【华盖山】张又新 

一岫坡陀凝绿草，千重虚翠透红霞。
愁来始上消归思，见尽江城数百家。



   卷479_36 【吹台山】张又新 

吹台山上彩烟凝，日落云收叠翠屏。
应谓焦桐堪采斫，不知谁是柳吴兴。



   卷479_37 【青岙山】张又新 

灵海泓澄匝翠峰，昔贤心赏已成空。
今朝亭馆无遗制，积水沧浪一望中。



   卷479_38 【孤屿】张又新 

碧水逶迤浮翠巘，绿萝蒙密媚晴江。
不知谁与名孤屿，其实中川是一双。



   卷479_39 【春草池】张又新 

谢公梦草一差微，谪宦当时道不机。
且谓飞霞游赏地，池塘烟柳亦依依。



   卷479_40 【春色满皇州】封敖 

帝里春光正，葱茏喜气浮。锦铺仙禁侧，镜写曲江头。 
红萼开萧阁，黄丝拂御楼。千门歌吹动，九陌绮罗游。 
日近风先满，仁深泽共流。应非憔悴质，辛苦在神州。主



   卷479_41 【题西隐寺】封敖 

三年未到九华山，终日披图一室间。秋寺喜因晴后赏， 
灵峰看待足时还。猿从有性留僧坐，云霭无心伴客闲。 
胜事倘能销岁月，已co名利不相关。主



   卷479_42 【奉和白敏中圣道和平致兹休运岁终功就合咏盛明呈上】马植 

舜德尧仁化犬戎，许提河陇款皇风。指挥貙武皆神算， 
恢拓乾坤是圣功。四帅有征无汗马，七关虽戍已弢弓。 
天留此事还英主，不在他年在大中。主



   卷479_43 【夏日途中】李廓 

树夹炎风路，行人正午稀。初蝉数声起，戏蝶一团飞。 
日色欺清镜，槐膏点白衣。无成归故里，自觉少光辉。斋



   卷479_44 【长安少年行】李廓 

金紫少年郎，绕街鞍马光。身从左中尉，官属右春坊。 
刬戴扬州帽，重薰异国香。垂鞭踏青草，来去杏园芳。古

追逐轻薄伴，闲游不著绯。长拢出猎马，数换打球衣。 
晓日寻花去，春风带酒归。青楼无昼夜，歌舞歇时稀。主

日高春睡足，帖马赏年华。倒插银鱼袋，行随金犊车。 
还携新市酒，远醉曲江花。几度归侵黑，金吾送到家。古

好胜耽长夜，天明烛满楼。留人看独脚，赌马换偏头。 
乐奏曾无歇，杯巡不暂休。时时遥冷笑，怪客有春愁。主

遨游携艳妓，装束似男儿。杯酒逢花住，笙歌簇马吹。 
莺声催曲急，春色送归迟。不以闻街鼓，华筵待月移。古

赏春惟逐胜，大宅可曾归。不乐还逃席，多狂惯衩衣。 
歌人踏日起，语燕卷帘飞。妇好唯相妒，倡楼不醉稀。主

戟门连日闭，苦饮惜残春。开锁通新客，教姬屈醉人。 
倩歌牵白马，自舞踏红茵。时辈皆相许，平生不负身。古

新年高殿上，始见有光辉。玉雁排方带，金鹅立仗衣。 
酒深和碗赐，马疾打珂飞。朝下人争看，香街意气归。主

游市慵骑马，随姬入坐车。楼边听歌吹，帘外见莺花。 
乐眼从人闹，归心畏日斜。苍头来去报，饮伴到倡家。古

小妇教鹦鹉，头边唤醉醒。犬娇眠玉簟，鹰掣撼金铃。 
碧地攒花障，红泥待客亭。虽然长按曲，不饮不曾听。主



   卷479_45 【鸡鸣曲】李廓 

星稀月没入五更，胶胶角角鸡初鸣。征人牵马出门立， 
辞妾欲向安西行。再鸣引颈檐头下，楼中角声催上马。 
才分曙色第二鸣，旌旆红尘已出城。妇人上城乱招手， 
夫婿不闻遥哭声。长恨鸡鸣别时苦，不遣鸡栖近窗户。知



   卷479_46 【镜听词（古之镜听，犹今之瓢卦也）】李廓 

匣中取镜辞灶王，罗衣掩尽明月光。昔时长著照容色， 
今夜潜将听消息。门前地黑人来稀，无人错道朝夕归。 
更深弱体冷如铁，绣带菱花怀里热。铜片铜片如有灵， 
愿照得见行人千里形。古



   卷479_47 【猛士行】李廓 

战鼓惊沙恶天色，猛士虬髯眼前黑。单于衣锦日行兵， 
阵头走马生擒得。幽并少年不敢轻，虎狼窟里空手行。知



   卷479_48 【送振武将军】李廓 

叶叶归边骑，风头万里干。金装腰带重，铁缝耳衣寒。 
芦酒烧蓬暖，霜鸿捻箭看。黄河古戍道，秋雪白漫漫。主



   卷479_49 【落第】李廓 

榜前潜制泪，众里自嫌身。气味如中酒，情怀似别人。 
暖风张乐席，晴日看花尘。尽是添愁处，深居乞过春。斋



   卷479_50 【赠商山东于岭僧】李廓 

商岭东西路欲分，两间茅屋一溪云。
师言耳重知师意，人是人非不欲闻。



   卷479_51 【上令狐舍人】李廓 

名利生愁地，贫居岁月移。买书添架上，断酒过花时。 
宿客嫌吟苦，乖童恨睡迟。近来唯俭静，持此答深知。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十 
 
   
　 
　

　
 　



   卷480_1 【南梁行】李绅 

江城郁郁春草长，悠悠汉水浮青光。杂英飞尽空昼景， 
绿杨重阴官舍静。此时醉客纵横书，公言可荐承明庐。 
青天诏下宠光至，颁籍金闺征石渠。秭归山路烟岚隔， 
山木幽深晚花拆。涧底红光夺火燃，摇风扇毒愁行客。 
杜鹃啼咽花亦殷，声悲绝艳连空山。斜阳瞥映浅深树， 
云雨翻迷崖谷间。山鸡锦质矜毛羽，透竹穿萝命俦侣。 
乔木幽谿上下同，雄雌不惑飞栖处。望秦峰回过商颜， 
浪叠云堆万簇山。行尽杳冥青嶂外，九重钟漏紫霄间。 
元和列侍明光殿，谏草初焚市朝变。北阙趋承半隙尘， 
南梁笑客皆飞霰。追思感叹却昏迷，霜鬓愁吟到晓鸡。 
故箧岁深开断简，秋堂月曙掩遗题。呜呜晓角霞辉粲， 
抚剑当应一长叹。刍狗无由学圣贤，空持感激终昏旦。古



   卷480_2 【趋翰苑遭诬构四十六韵】李绅 

九五当乾德，三千应瑞符。纂尧昌圣历，宗禹盛丕图。 
画象垂新令，消兵易旧谟。选贤方去智，招谏忽升愚。 
大乐调元气，神功运化炉。脱鳞超沆瀣，翻翼集蓬壶。 
捧日恩光别，抽毫顾问殊。凤形怜采笔，龙颔借骊珠。 
掷地声名寡，摩天羽翮孤。洁身酬雨露，利口扇谗谀。 
碧海同宸眷，鸿毛比贱躯。辨疑分黑白，举直牴朋徒。 
庭兽方呈角，阶蓂始效莩。日倾乌掩魄，星落斗摧枢。 
坠剑悲乔岳，号弓泣鼎湖。乱群逢害马，择肉纵狂貙。 
胆为隳肝竭，心因沥血枯。满帆摧骇浪，征棹折危途。 
燕客书方诈，尧门信未孚。谤兴金就铄，毁极玉生瘉。 
砺吻矜先搏，张罗骋疾驱。地嫌稀魍魉，海恨止番禺。 
瘴岭冲蛇入，蒸池蹑虺趋。望天收雪涕，看镜揽霜须。 
草毒人惊剪，茅荒室未诛。火风晴处扇，山鬼雨中呼。 
穷老乡关远，羁愁骨肉无。鹊灵窥牖户，龟瑞出泥途。 
烟岛深千瘴，沧波淼四隅。海标传信使，江棹认妻孥。 
到接三冬暮，来经六月徂。暗滩朝不怒，惊濑夜无虞。 
俯首安羸业，齐眉慰病夫。涸鱼思雨润，僵燕望雷苏。 
诏下因颁朔，恩移讵省辜。诳天犹指鹿，依社尚凭狐。 
度岭瞻牛斗，浮江淬辘轳。未平人睚眦，谁惧鬼揶揄。 
盆浦潮通楚，匡山地接吴。庾楼清桂满，远寺素莲敷。 
仿佛皆停马，悲欢尽隙驹。旧交封宿草，衰鬓重生刍。 
万戟分梁苑，双旌寄鲁儒。駸駸移岁月，冉冉近桑榆。 
疲马愁千里，孤鸿念五湖。终当赋归去，那更学杨朱。古



   卷480_3 【忆春日太液池亭候对（长庆三年）】李绅 

宫莺报晓瑞烟开，三岛灵禽拂水回。桥转彩虹当绮殿， 
舰浮花鹢近蓬莱。草承香辇王孙长，桃艳仙颜阿母栽。 
簪笔此时方侍从，却思金马笑邹枚。古



   卷480_4 【忆夜直金銮殿承旨】李绅 

月当银汉玉绳低，深听箫韶碧落齐。门压紫垣高绮树， 
阁连青琐近丹梯。墨宣外渥催飞诏，草布深恩促换题。 
明日独归花路远，可怜人世隔云霓。古



   卷480_5 【忆春日曲江宴后许至芙蓉园】李绅 

春风上苑开桃李，诏许看花入御园。香径草中回玉勒， 
凤凰池畔泛金樽。绿丝垂柳遮风暗，红药低丛拂砌繁。 
归绕曲江烟景晚，未央明月锁千门。古



   卷480_6 【新昌宅书堂前有药树一株今已盈拱前长庆中…名之天上树】李绅 

白榆星底开红甲，珠树宫中长紫霄。丹彩结心才辨质， 
碧枝抽叶乍成条。羽衣道士偷玄圃，金简真人护玉苗。 
长带九天馀雨露，近来葱翠欲成乔。古



   卷480_7 【过荆门】李绅 

荆江水阔烟波转，荆门路绕山葱蒨。帆势侵云灭又明， 
山程背日昏还见。青青麦陇啼飞鸦，寂寞野径棠梨花。 
行行驱马万里远，渐入烟岚危栈赊。林中有鸟飞出谷， 
月上千岩一声哭。肠断思归不可闻，人言恨魄来巴蜀。 
我听此鸟祝我魂，魂死莫学声衔冤。纵为羽族莫栖息， 
直上青云呼帝阍。此时山月如衔镜，岩树参差互辉映。 
皎洁深看入涧泉，分明细见樵人径。阴森鬼庙当邮亭， 
鸡豚日宰闻膻腥。愚夫祸福自迷惑，魍魉凭何通百灵。 
月低山晓问行客，已酹椒浆拜荒陌。惆怅忠贞徒自持， 
谁祭山头望夫石。知



   卷480_8 【涉沅潇】李绅 

屈原死处潇湘阴，沧浪淼淼云沉沉。蛟龙长怒虎长啸， 
山木翛翛波浪深。烟横日落惊鸿起，山映馀霞杳千里。 
鸿叫离离入暮天，霞消漠漠深云水。水灵江暗扬波涛， 
鼋鼍动荡风骚骚。行人愁望待明月，星汉沉浮v0鬼号。 
屈原尔为怀王没，水府通天化灵物。何不驱雷击电除奸邪， 
可怜空作沈泉骨。举杯沥酒招尔魂，月影滉漾开乾坤。 
波白水黑山隐见，汨罗之上遥昏昏。风帆候晓看五两， 
戍鼓咚咚远山响。潮满江津猿鸟啼，荆夫楚语飞蛮桨。 
潇湘岛浦无人居，风惊水暗惟鲛鱼。行来击棹独长叹， 
问尔精魄何所如。主



   卷480_9 【逾岭峤止荒陬抵高要】李绅 

天将南北分寒燠，北被羔裘南卉服。寒气凝为戎虏骄， 
炎蒸结作虫虺毒。周王止化惟荆蛮，汉武凿远通孱颜。 
南标铜柱限荒徼，五岭从兹穷险艰。衡山截断炎方北， 
回雁峰南瘴烟黑。万壑奔伤溢作泷，湍飞浪激如绳直。 
千崖傍耸猿啸悲，丹蛇玄虺潜蜲蛇。泷夫拟楫劈高浪， 
瞥忽浮沉如电随。岭头刺竹蒙笼密，火拆红蕉焰烧日。 
岭上泉分南北流，行人照水愁肠骨。阴森石路盘萦纡， 
雨寒日暖常斯须。瘴云暂卷火山外，苍茫海气穷番禺。 
鹧鸪猿鸟声相续，椎髻哓呼同戚促。百处谿滩异雨晴， 
四时雷电迷昏旭。鱼肠雁足望缄封，地远三江岭万重。 
鱼跃岂通清远峡，雁飞难渡漳江东。云蒸地热无霜霰， 
桃李冬华匪时变。天际长垂饮涧虹，檐前不去衔泥燕。 
幸逢雷雨荡妖昏，提挈悲欢出海门。西日眼明看少长， 
北风身醒辨寒温。贾生谪去因前席，痛哭书成竟何益。 
物忌忠良表是非，朝驱绛灌为雠敌。明皇圣德异文皇， 
不使无辜困鬼方。汉日傅臣终委弃，如今衰叟重辉光。 
高明白日恩深海，齿发虽残壮心在。空愧驽骀异一毛， 
无令朽骨惭千载。斋



   卷480_10 【移九江（效何水部。余自九江及今周一纪矣）】李绅 

秋波入白水，帆去侵空小。五两剧奔星，樯乌疾飞鸟。 
盆城依落日，盆浦看云眇。云眇更苍苍，匡山低夕阳。 
楚客喜风水，秦人悲异乡。异乡秋思苦，江皋月华吐。 
漾漾隐波亭，悠悠通月浦。津桥归候吏，竹巷开门户。 
容膝有匡床，及肩才数堵。隙光非白驹，悬磬我无虞。 
体瘦寡行立，家肥安啜哺。天书怜谴谪，重作朱轓客。 
四座眼全青，一麾头半白。今来思往事，往事益凄然。 
风月同今昔，悲欢异目前。四时嗟阅水，一纪换流年。 
独有西庭鹤，孤鸣白露天。知



   卷480_11 【泛五湖（效谢惠连）】李绅 

范子蜕冠履，扁舟逸霄汉。嗟予抱险艰，怵惕惊弥漫。 
穷通泛滥劳，趣适殊昏旦。浴日荡层空，浮天淼无畔。 
依滩落叶聚，立浦惊鸿散。浪叠雪峰连，山孤翠崖断。 
风帆同巨壑，云矗成高岸。宇宙可东西，星辰沈粲烂。 
霞生澒洞远，月吐青荧乱。岂复问津迷，休为吕梁叹。 
漂沈自讵保，覆溺心长判。吴越郡异乡，婴童及为玩。 
依稀占井邑，嘹唳同鹅鹳。举棹未宵分，维舟方日旰。 
徵斯济川力，若鼓凌风翰。易狎当悔游，临深罔知难。古



   卷480_12 【过钟陵（余长庆三年除江西观察使，奉诏不之任）】李绅 

龙沙江尾抱钟陵，水郭村桥晚景澄。江对楚山千里月， 
郭连渔浦万家灯。省抛双旆辞荣宠，遽落丹霄起爱憎。 
惆怅旧游同草露，却思恩顾一沾膺。古



   卷480_13 【溯西江】李绅 

江风不定半晴阴，愁对花时尽日吟。孤棹自迟从蹭蹬， 
乱帆争疾竞浮沉。一身累困怀千载，百口无虞贵万金。 
空阔远看波浪息，楚山安稳过云岑。古



   卷480_14 【早发】李绅 

沙洲月落宿禽惊，潮起风微晓雾生。黄鹤浪明知上信， 
黑龙山暗避前程。火旗似辨吴门戍，水驿遥迷楚塞城。 
萧索更看江叶下，两乡俱是宦游情。古



   卷480_15 【守滁阳深秋忆登郡城望琅琊】李绅 

山城小阁临青嶂，红树莲宫接薜萝。斜日半岩开古殿， 
野烟浮水掩轻波。菊迎秋节西风急，雁引砧声北思多。 
深夜独吟还不寐，坐看凝露满庭莎。古



   卷480_16 【滁阳春日怀果园闲宴（园中杂树，多手植也）】李绅 

西园到日栽桃李，红白低枝拂酒杯。繁艳只愁风处落， 
醉筵多就月中开。劝人莫折怜芳早，把烛频看畏晓催。 
闻道数年深草露，几株犹得近池台。古



   卷480_17 【悲善才】李绅 

穆王夜幸蓬池曲，金銮殿开高秉烛。东头弟子曹善才， 
琵琶请进新翻曲。翠蛾列坐层城女，笙笛参差齐笑语。 
天颜静听朱丝弹，众乐寂然无敢举。衔花金凤当承拨， 
转腕拢弦促挥抹，花翻凤啸天上来，裴回满殿飞春雪。 
抽弦度曲新声发，金铃玉珮相瑳切。流莺子母飞上林， 
仙鹤雌雄唳明月。此时奉诏侍金銮，别殿承恩许召弹。 
三月曲江春草绿，九霄天乐下云端。紫髯供奉前屈膝， 
尽弹妙曲当春日。寒泉注射陇水开，胡雁翻飞向天没。 
日曛尘暗车马散，为惜新声有馀叹。明年冠剑闭桥山， 
万里孤臣投海畔。笼禽铩翮尚还飞，白首生从五岭归。 
闻道善才成朽骨，空馀弟子奉音徽。南谯寂寞三春晚， 
有客弹弦独凄怨。静听深奏楚月光，忆昔初闻曲江宴。 
心悲不觉泪阑干，更为调弦反覆弹。秋吹动摇神女佩， 
月珠敲击水晶盘。自怜淮海同泥滓，恨魄凝心未能死。 
惆怅追怀万事空，雍门感慨徒为尔。古



   卷480_18 【闻里谣效古歌】李绅 

乡里儿，桑麻郁郁禾黍肥，冬有褴襦夏有絺。 
兄锄弟耨妻在机，夜犬不吠开蓬扉。乡里儿，醉还饱， 
浊醪初熟劝翁媪。鸣鸠拂羽知年好，齐和杨花踏春草。 
劝年少，乐耕桑。使君为我剪荆棘，使君为我驱豺狼。 
林中无虎山有鹿，水底无蛟鱼有鲂。父渔子猎日归暮， 
月明处处舂黄粱。乡里儿，东家父老为尔言， 
鼓腹那知生育恩？莫令太守驰朱轓，悬鼓一鸣卢鹊喧。 
恶声主吏噪尔门，唧唧力力烹鸡豚。乡里儿，莫悲咤。 
上有明王颁诏下，重选贤良恤孤寡。春日迟迟驱五马， 
留犊投钱以为谢。乡里儿，终尔词。我无工巧唯无私， 
举手一挥临路岐。古



   卷480_19 【转寿春守太和庚戌岁二月祗命寿阳时替裴…诗人之末云】李绅 

未登崖谷寻丹灶，且历轩窗看壁题。那遇八公生羽翼， 
空悲七子委尘泥。旧坛无复翔云鹤，废垒曾经振鼓鼙。 
点检遗编尽朝菌，应难求望一刀圭。古



   卷480_20 【忆寿春废虎坑余以春二月至郡主吏举所职称霍…去郡三载】李绅 

匪将履尾求兢惕，那效探雏所患争。当路绝群尝诫暴， 
为猫驱獮亦先迎。每推至化宣余力，岂用潜机害尔生。 
休逐豺狼止贪戾，好为仁兽答皇明。古



   卷480_21 【寿阳罢郡日有诗十首与追怀…物·肥河维舟阻冻祗待敕命】李绅 

罢分符竹作闲官，舟冻肥河拟棹难。食蘗苦心甘处困， 
饮冰持操敢辞寒。夜灯空应渔家火，朝食还依雁宿滩。 
西奏血诚遥稽首，乞容归病老江干。古

淮阳效理空多病，疏受辞荣岂恋班。陈力不任趋北阙， 
有家无处寄东山。疲骖岂念前程税，倦鸟安能待暮还。 
珍重八公山下叟，不劳重泪更追攀。知



   卷480_22 【寿阳罢郡日有诗十首与追怀不殊今编…纪瑞物·别连理树】李绅 

垂阴敢慕甘棠叶，附干将呈瑞木符。十步兰茶同秀彩， 
万年枝叶表皇图。芟夷不及知无患，雨露曾沾自不枯。 
好住孤根托桃李，莫令从此混樵苏。知



   卷480_23 【寿阳罢郡日有诗十首…不殊今编于后兼纪瑞物·虎不食人】李绅 

南山白额同驯扰，亦变仁心去杀机。不竞牛甘令买患， 
免遭狐假妄凭威。渡河岂适他邦害，据谷终无暴物非。 
尔效驺虞护生草，岂徒柔伏在淮淝。知



   卷480_24 【寿阳罢郡日…瑞物·发寿阳分司敕到又遇新正感怀书事】李绅 

休为建隼临淝守，转作垂丝入洛人。罢阅旧林三载籍， 
又开新历四年春。云遮北雁愁行客，柳起东风慰病身。 
渐喜雪霜消解尽，得随风水到天津。知



   卷480_25 【寿阳罢郡日有诗十首与追怀…兼纪瑞物物·初出淝口入淮】李绅 

东风百里雪初晴，淝口冰开好濯缨。野老拥途知意重， 
病夫抛郡喜身轻。人心莫厌如弦直，淮水长怜似镜清。 
回首夕岚山翠远，楚郊烟树隐襄城。知



   卷480_26 【寿阳罢郡日有诗十首与追怀…兼纪瑞物物·入淮至盱眙】李绅 

山凝翠黛孤峰迥，淮起银花五两高。天外绮霞迷海鹤， 
日边红树艳仙桃。岸惊目眩同奔马，浦溢心疑睹抃鳌。 
寄谢云帆疾飞鸟，莫夸回雁卷轻毛。知



   卷480_27 【寿阳罢郡日有诗十首与追怀…兼纪瑞物物·忆东湖】李绅 

菱歌罢唱鹢舟回，雪鹭银鸥左右来。霞散浦边云锦截， 
月升湖面镜波开。鱼惊翠羽金鳞跃，莲脱红衣紫菂摧。 
淮口值春偏怅望，数株临水是寒梅。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十一 
 
   
　 
　

　
 　



   卷481_1 【七年初到洛阳寓居宣教里时已春暮而四老俱在洛中分司】李绅 

青莎满地无三径，白发缘头忝四人。官职谬齐商岭客， 
姓名那重汉廷臣。圣朝寡罪容衰齿，愚叟多惭未退身。 
惟有门人怜钝拙，劝教沈醉洛阳春。古



   卷481_2 【初秋忽奉诏除浙东观察使检校右貂】李绅 

龙楼寄引簪裾客，凤阙陪趋朔望朝。疏受杜门期脱屣， 
买臣归邸忽乘轺。印封龟纽知颁爵，冠饰蝉緌更珥貂。 
飞诏宠荣欢里舍，岂徒斑白与垂髫。古



   卷481_3 【忆至巩县河宿待家累追怀】李绅 

巩树翻红秋日斜，水分伊洛照馀霞。弓开后骑低初月， 
鹗驻前旌拂暮鸦。闺信坐迟青玉案，弄儿闲望白羊车。 
今来忆事凉风晚，烟浦空悲黄菊花。古



   卷481_4 【宿扬州】李绅 

江横渡阔烟波晚，潮过金陵落叶秋。嘹唳塞鸿经楚泽， 
浅深红树见扬州。夜桥灯火连星汉，水郭帆樯近斗牛。 
今日市朝风俗变，不须开口问迷楼。古



   卷481_5 【忆被牛相留醉州中时无他宾牛公夜出真珠辈数人】李绅 

严城画角三声闭，清宴金樽一夕同。银烛坐隅听子夜， 
宝筝筵上起春风。酒徵旧对惭衰质，曲换新词感上宫。 
淮海一从云雨散，杳然俱是梦魂中。古



   卷481_6 【早渡扬子江（时王璠在浙西）】李绅 

日冲海浪翻银屋，江转秋波走雪山。青嶂迥开蹲虎戍， 
碧流潜伏跃龙关。地分吴楚星辰内，水迫沧溟宇宙间。 
焚却戍船无战伐，使知风教被乌蛮。古



   卷481_7 【忆过润州】李绅 

昔年从宦干戈地，黄绶青春一鲁儒。弓犯控弦招武旅， 
剑当抽匣问狂夫。帛书投笔封鱼腹，玄发冲冠捋虎须。 
谈笑谢金何所愧，不为偷买用兵符。古



   卷481_8 【忆登栖霞寺峰（效梁简文）】李绅 

香印烟火息，法堂钟磬馀。纱灯耿晨焰，释子安禅居。 
林叶脱红影，竹烟含绮疏。星珠错落耀，月宇参差虚。 
顾眺匪恣适，旷襟怀卷舒。江海淼清荡，丘陵何所如。 
滔滔可问津，耕者非长沮。茅岭感仙客，萧园成古墟。 
移步下碧峰，涉涧更踌躇。乌噪啄秋果，翠惊衔素鱼。 
回塘彩鹢来，落景标林箊。漾漾棹翻月，萧萧风袭裾。 
劳歌起旧思，戚叹竟难摅。却数共游者，凋落非里闾。古



   卷481_9 【忆万岁楼望金山】李绅 

楼高雉堞千师垒，峰拔惊波万壑攒。山绝地维消虎踞， 
水浮天险尚龙盘。蜃嘘云拱飞江岛，鳌喷仙岩隔海澜。 
长对碧波临古渡，几经风月与悲欢。古



   卷481_10 【过梅里七首家于无锡四十载今敝庐数堵…于后·上家山】李绅 

上家山，家山依旧好。昔去松桂长，今来容须老。 
上家山，临古道。高低入云树，芜没连天草。草色绿萋萋， 
寒蛩遍草啼。噪鸦啼树远，行雁帖云齐。岩光翻落日， 
僧火开经室。竹洞磬声长，松楼钟韵疾。苔阶泉溜鈌， 
石甃青莎密。旧径行处迷，前交坐中失。叹息整华冠， 
持怀强自欢。笑歌怜稚孺，弦竹纵吹弹。山明溪月上， 
酒满心聊放。丱发此淹留，垂丝匪闲旷。青山不可上， 
昔事还惆怅。况复白头人，追怀空望望。斋



   卷481_11 【过梅里七首家…今列题于后·忆东郭居（效丘迟）】李绅 

昔余过稚齿，从师昧知奥。徒怀利物心，不获藏身宝。 
曳娄一缝掖，出处劳昏早。醒醉迷啜哺，衣裳辨颠倒。 
忠诚贯白日，直已凭苍昊。卷舌堕谗谀，惊波息行潦。 
衰禽识旧木，疲马知归道。杨柳长庭柯，兰荃覆阶草。 
旌旄光里舍，骑服欢妻嫂。绿鬓绝新知，苍须稀旧老。 
冠緌身忝贵，斋沐心常祷。笙磬谅谐和，庭除还洒扫。 
栖迟还竹巷，物役浸江岛。倏忽变星霜，悲伤满衷抱。斋



   卷481_12 【过梅里七首家…今列题于后·忆题惠山寺书堂】李绅 

故山一别光阴改，秋露清风岁月多。松下壮心年少去， 
池边衰影老人过。白云生灭依岩岫，青桂荣枯托薜萝。 
惟有此身长是客，又驱旌旆寄烟波。斋



   卷481_13 【过梅里七首家…今列题于后·忆西湖双鸂鶒（效鲍明远）】李绅 

双鸂鶒，锦毛斓斑长比翼。戏绕莲丛回锦臆， 
照灼花丛两相得。渔歌惊起飞南北，缭绕追随不迷惑。 
云间上下同栖息，不作惊禽远相忆。东家少妇机中语， 
剪断回文泣机杼。徒嗟孔雀衔毛羽，一去东南别离苦。 
五里裴回竟何补。知



   卷481_14 【过梅里七首家…今敝庐数堵犹存今列题于后·早梅桥】李绅 

早梅花，满枝发。东风报春春未彻，紫萼迎风玉珠裂。 
杨柳未黄莺结舌，委素飘香照新月。桥边一树伤离别， 
游荡行人莫攀折。不竞江南艳阳节，任落东风伴春雪。知



   卷481_15 【过梅里七首家…今敝庐数堵犹存今列题于后·翡翠坞】李绅 

翡翠飞飞绕莲坞，一啄嘉鱼一鸣舞。莲茎触散莲叶欹， 
露滴珠光似还浦。虞人掠水轻浮弋，翡翠惊飞飞不息。 
直上层空翠影高，还向云间双比翼。弹射莫及弋不得， 
日暮虞人空叹息。古



   卷481_16 【过梅里七首家…今敝庐数堵犹存今列题于后·忆放鹤】李绅 

羽毛似雪无瑕点，顾影秋池舞白云。闲整素仪三岛近， 
回飘清唳九霄闻。好风顺举应摩日，逸翮将成莫恋群。 
凌励坐看空碧外，更怜凫鹭老江濆。古



   卷481_17 【过吴门二十四韵】李绅 

烟水吴都郭，阊门架碧流。绿杨深浅巷，青翰往来舟。 
朱户千家室，丹楹百处楼。水光摇极浦，草色辨长洲。 
忆作麻衣翠，曾为旅棹游。放歌随楚老，清宴奉诸侯。 
花寺听莺入，春湖看雁留。里吟传绮唱，乡语认歈讴。 
桥转攒虹饮，波通斗鹢浮。竹扉梅圃静，水巷橘园幽。 
缝堵荒麋苑，穿岩破虎丘。旧风犹越鼓，馀俗尚吴钩。 
故馆曾闲访，遗基亦遍搜。吹台山木尽，香径佛宫秋。 
帐殿菰蒲掩，云房露雾收。苎萝妖覆灭，荆棘鬼包羞。 
风月俄黄绶，经过半白头。重来冠盖客，非复别离愁。 
候火分通陌，前旌驻外邮。水风摇彩旆，堤柳引鸣驺。 
问吏儿孙隔，呼名礼敬修。顾瞻殊宿昔，语默过悲忧。 
义感心空在，容衰日易偷。还持沧海诏，从此布皇猷。斋



   卷481_18 【杭州天竺、灵隐二寺顷岁亦布衣一游…追思为诗二首】李绅 

翠岩幽谷高低寺，十里松风碧嶂连。开尽春花芳草涧， 
遍通秋水月明泉。石文照日分霞壁，竹影侵云拂暮烟。 
时有猿猱扰钟磬，老僧无复得安禅。斋

人烟不隔江城近，水石虽清海气深。波动只观罗刹相， 
静居难识梵王心。鱼扃昼锁龙宫宝，雁塔高摩欲界金。 
近日尤闻重雕饰，世人遥礼二檀林。古



   卷481_19 【渡西陵十六韵】李绅 

雨送奔涛远，风收骇浪平。截流张旆影，分岸走鼙声。 
兽逐衔波涌，龟艨喷棹轻。海门凝雾暗，江渚湿云横。 
雁翼看舟子，鱼鳞辨水营。骑交遮戍合，戈簇拥沙明。 
谬履千夫长，将询百吏情。下车占黍稷，冬雨害粢盛。 
望祷依前圣，垂休冀厚生。半江犹惨澹，全野已澄清。 
爱景三辰朗，祥农万庾盈。浦程通曲屿，海色媚重城。 
弓日鞬櫜动，旗风虎豹争。及郊挥白羽，入里卷红旌。 
恺悌思陈力，端庄冀表诚。临人与安俗，非止奉师贞。斋



   卷481_20 【新楼诗二十首·新楼】李绅 

戎容罢引旌旗卷，朱户褰开雉堞高。山耸翠微连郡阁， 
地临沧海接灵鳌。坐疑许宅驱鸡犬，笑类樊妻化羽毛。 
惆怅桂枝零落促，莫思方朔种仙桃。斋



   卷481_21 【新楼诗二十首·海榴亭（在新楼北花开最早所望更高）】李绅 

海榴亭早开繁蕊，光照晴霞破碧烟。高近紫霄疑菡萏， 
迥依江月半婵娟。怀芳不作翻风艳，别萼犹含泣露妍。 
摇落旧丛云水隔，不堪行坐数流年。斋



   卷481_22 【新楼诗二十首·望海亭（在卧龙山顶上越中最高处）】李绅 

乌盈兔缺天涯迥，鹤背松梢拂槛低。湖镜坐隅看匣满， 
海涛生处辨云齐。夕岚明灭江帆小，烟树苍茫客思迷。 
萧索感心俱是梦，九天应共草萋萋。斋



   卷481_23 【新楼诗二十首·杜鹃楼】李绅 

杜鹃如火千房拆，丹槛低看晚景中。繁艳向人啼宿露， 
落英飘砌怨春风。早梅昔待佳人折，好月谁将老子同。 
惟有此花随越鸟，一声啼处满山红。斋



   卷481_24 【新楼诗二十首·满桂楼】李绅 

为怜湖水通宵望，不学樊杨却月楼。惟待素规澄满镜， 
莫看纤魄挂如钩。卷帘方影侵红烛，绕竹斜晖透碧流。 
萧瑟晓风闻木落，此时何异洞庭秋。斋



   卷481_25 【新楼诗二十首·东武亭】李绅 

绿波春水湖光满，丹槛连楹碧嶂遥。兰鹢对飞渔棹急， 
彩虹翻影海旗摇。斗疑斑虎归三岛，散作游龙上九霄。 
鼍鼓若雷争胜负，柳堤花岸万人招。斋



   卷481_26 【新楼诗二十首·龙宫寺】李绅 

银地溪边遇衲师，笑将花宇指潜知。定观玄度生前事， 
不道灵山别后期。真相有无因色界，化城兴灭在莲基。 
好令沧海龙宫子，长护金人旧浴池。斋



   卷481_27 【新楼诗二十首·禹庙】李绅 

削平水土穷沧海，畚锸东南尽会稽。山拥翠屏朝玉帛， 
穴通金阙架云霓。秘文镂石藏青壁，宝检封云化紫泥。 
清庙万年长血食，始知明德与天齐。斋



   卷481_28 【新楼诗二十首·晏安寺】李绅 

寺深松桂无尘事，地接荒郊带夕阳。啼鸟歇时山寂寂， 
野花残处月苍苍。绛纱凝焰开金像，清梵销声闭竹房。 
丘垄渐平边茂草，九原何处不心伤。斋



   卷481_29 【新楼诗二十首·龟山】李绅 

一峰凝黛当明镜，十仞乔松倚翠屏。秋月满时侵兔魄， 
素波摇处动龟形。旧深崖谷藏仙岛，新结楼台起佛扃。 
不学大蛟凭水怪，等闲雪雨害生灵。斋



   卷481_30 【新楼诗二十首·重台莲】李绅 

绿荷舒卷凉风晓，红萼开萦紫菂重。游女汉皋争笑脸， 
二妃湘浦并愁容。自含秋露贞姿结，不竞春妖冶态秾。 
终恐玉京仙子识，却将归种碧池峰。斋



   卷481_31 【新楼诗二十首·橘园】李绅 

江城雾敛轻霜早，园橘千株欲变金。朱实摘时天路近， 
素英飘处海云深。惧同枳棘愁迁徙，每抱馨香委照临。 
怜尔结根能自保，不随寒暑换贞心。斋



   卷481_32 【新楼诗二十首·寒林寺】李绅 

最深城郭在人烟，疑借壶中到梵天。岩树桂花开月殿， 
石楼风铎绕金仙。地无尘染多灵草，室鉴真空有定泉。 
应是法宫传觉路，使无烦恼见青莲。斋



   卷481_33 【新楼诗二十首·北楼樱桃花】李绅 

开花占得春光早，雪缀云装万萼轻。凝艳拆时初照日， 
落英频处乍闻莺。舞空柔弱看无力，带月葱茏似有情。 
多事东风入闺闼，尽飘芳思委江城。斋



   卷481_34 【新楼诗二十首·城上蔷薇】李绅 

蔷薇繁艳满城阴，烂熳开红次第深。新蕊度香翻宿蝶， 
密房飘影戏晨禽。窦闺织妇惭诗句，南国佳人怨锦衾。 
风月寂寥思往事，暮春空赋白头吟。斋



   卷481_35 【新楼诗二十首·南庭竹】李绅 

东南旧美凌霜操，五月凝阴入坐寒。烟惹翠梢含玉露， 
粉开春箨耸琅玕。莫令戏马童儿见，试引为龙道士看。 
知尔结根香实在，凤凰终拟下云端。斋



   卷481_36 【新楼诗二十首·琪树】李绅 

石桥峰上栖玄鹤，碧阙岩边荫羽人。冰叶万条垂碧实， 
玉珠千日保青春。月中泣露应同浥，涧底侵云尚有尘。 
徒使茯苓成琥珀，不为松老化龙鳞。斋



   卷481_37 【新楼诗二十首·海棠】李绅 

海边佳树生奇彩，知是仙山取得栽。琼蕊籍中闻阆苑， 
紫芝图上见蓬莱。浅深芳萼通宵换，委积红英报晓开。 
寄语春园百花道，莫争颜色泛金杯。斋



   卷481_38 【新楼诗二十首·水寺】李绅 

烟波野寺经过处，水国苍茫梦想中。云散浦间江月迥， 
日曛洲渚海潮通。坐看鱼鸟沈浮远，静见楼台上下同。 
闻道化城方便喻，只应从此到龙宫。斋



   卷481_39 【新楼诗二十首·灵汜桥】李绅 

灵汜桥边多感伤，分明湖派绕回塘。岸花前后闻幽鸟， 
湖月高低怨绿杨。能促岁阴惟白发，巧乘风马是春光。 
何须化鹤归华表，却数凋零念越乡。斋



   卷481_40 【若耶溪（西施采莲、欧冶铸剑所）】李绅 

岚光花影绕山阴，山转花稀到碧浔。倾国美人妖艳远， 
凿山良冶铸炉深。凌波莫惜临妆面，莹锷当期出匣心。 
应是蛟龙长不去，若耶秋水尚沈沈。斋



   卷481_41 【登禹庙回降雪五言二十韵】李绅 

金奏云坛毕，同云拂雪来。玉田千亩合，琼室万家开。 
湖暗冰封镜，山明树变梅。裂缯分井陌，连璧混楼台。 
麻引诗人兴，盐牵谢女才。细疑歌响尽，旅作舞腰回。 
著水鹅毛失，铺松鹤羽摧。半崖云掩映，当砌月裴回。 
遇物纤能状，随方巧若裁。玉花全缀萼，珠蚌尽呈胎。 
志士书频照，鲛人杼正催。妒妆凌粉匣，欺酒上琼杯。 
海使迷奔辙，江涛认暗雷。疾飘风作驭，轻集霰为媒。 
剑客休矜利，农师正念摧。瑞彰知有感，灵贶表无灾。 
尧历占新庆，虞阶想旧陪。粉凝莺阁下，银结凤池隈。 
鸡树花惊笑，龙池絮欲猜。劳歌会稽守，遥祝永康哉。古



   卷481_42 【题法华寺五言二十韵】李绅 

花界无生地，慈宫有相天。化娥腾宝像，留影閟金仙。 
殿涌全身塔，池开半月泉。十峰排碧落，双涧合清涟。 
药草经行遍，香灯次第燃。戒珠高腊护，心印祖僧传。 
瓶识先罗汉，衣存旧福田。幻身观火宅，昏眼照青莲。 
住觉超真境，依游渡法船。化城珠百亿，灵迹冠三千。 
萧壁将沈影，梁薪尚缀烟。色尘知有数，劫烬岂无年。 
龙喷疑通海，鲸吞想漏川。磬疏闻启梵，钟息见安禅。 
指喻三车觉，开迷五阴缠。教通方便入，心达是非诠。 
贝叶千花藏，檀林万宝篇。坐严狮子迅，幢饰网珠悬。 
极乐知无碍，分明应有缘。还将意功德，留偈法王前。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十二 
 
   
　 
　

　
 　



   卷482_1 【宿越州天王寺】李绅 

海隅布政惭期月，江上沾巾愧万人。休按簿书惩黠吏， 
未齐风俗昧良臣。壶冰自洁中无玷，镜水非求下见鳞。 
清夜佛宫观色相，却归前老更前身。古



   卷482_2 【却渡西陵别越中父老】李绅 

海潮晚上江风急，津吏篙师语默齐。倾手奉觞看故老， 
拥流争拜见孩提。惭非杜母临襄岘，自鄙朱翁别会稽。 
渐举云帆烟水阔，杳然凫雁各东西。古



   卷482_3 【却到浙西】李绅 

临平水竭蒹葭死，里社萧条旅馆秋。尝叹晋郊无乞籴， 
岂忘吴俗共分忧。野悲扬目称嗟食，林极翳桑顾所求。 
苛政尚存犹惕息，老人偷拜拥前舟。古



   卷482_4 【苏州不住遥望武丘报恩两寺】李绅 

秋山古寺东西远，竹院松门怅望同。幽鸟静时侵径月， 
野烟消处满林风。塔分朱雁馀霞外，刹对金螭落照中。 
官备散寮身却累，往来惭谢二莲宫。古



   卷482_5 【回望馆娃故宫】李绅 

江云断续草绵连，云隔秋波树覆烟。飘雪荻花铺涨渚， 
变霜枫叶卷平田。雀愁化水喧斜日，鸿怨惊风叫暮天。 
因问馆娃何所恨，破吴红脸尚开莲。古



   卷482_6 【姑苏台杂句】李绅 

越王巧破夫差国，来献黄金重雕刻。西施醉舞花艳倾， 
妒月娇娥恣妖惑。姑苏百尺晓铺开，楼楣尽化黄金台。 
歌清管咽欢未极，越师戈甲浮江来。伍胥抉目看吴灭， 
范蠡全身霸西越。寂寞千年尽古墟，萧条两地皆明月。 
灵岩香径掩禅扉，秋草荒凉遍落晖。江浦回看鸥鸟没， 
碧峰斜见鹭鸶飞。如今白发星星满，却作闲官不闲散。 
野寺经过惧悔尤，公程迫蹙悲秋馆。吴乡越国旧淹留， 
草树烟霞昔遍游。云木梦回多感叹，不惟惆怅至长洲。斋



   卷482_7 【开元寺】李绅 

十层花宇真毫相，数仞峰峦閟月扉。攒立宝山中色界， 
散周香海小轮围。坐隅咫尺窥岩壑，窗外高低辨翠微。 
难保尔形终不转，莫令偷拂六铢衣。斋



   卷482_8 【皋桥】李绅 

伯鸾憔悴甘飘寓，非向嚣尘隐姓名。鸿鹄羽毛终有志， 
素丝琴瑟自谐声。故桥秋月无家照，古井寒泉见底清。 
犹有馀风未磨灭，至今乡里重和鸣。斋



   卷482_9 【真娘墓】李绅 

一株繁艳春城尽，双树慈门忍草生。愁态自随风烛灭， 
爱心难逐雨花轻。黛消波月空蟾影，歌息梁尘有梵声。 
还似钱塘苏小小，只应回首是卿卿。斋



   卷482_10 【却望无锡芙蓉湖】李绅 

水宽山远烟岚迥，柳岸萦回在碧流。
清昼不风凫雁少，却疑初梦镜湖秋。

丹橘村边独火微，碧流明处雁初飞。
萧条落叶垂杨岸，隔水寥寥闻捣衣。

逐波云影参差远，背日岚光隐见深。
犹似望中连海树，月生湖上是山阴。

旧山认得烟岚近，湖水平铺碧岫间。
喜见云泉还怅望，自惭山叟不归山。

翠崖幽谷分明处，倦鸟归云在眼前。
惆怅白头为四老，远随尘土去伊川。



   卷482_11 【重到惠山】李绅 

碧峰依旧松筠老，重得经过已白头。俱是海天黄叶信， 
两逢霜节菊花秋。望中白鹤怜归翼，行处青苔恨昔游。 
还向窗间名姓下，数行添记别离愁。知



   卷482_12 【鉴玄影堂】李绅 

香灯寂寞网尘中，烦恼身须色界空。龙钵已倾无法雨， 
虎床犹在有悲风。定心池上浮泡没，招手岩边梦幻通。 
深夜月明松子落，俨然听法侍生公。知



   卷482_13 【别石泉】李绅 

素沙见底空无色，青石潜流暗有声。微渡竹风涵淅沥， 
细浮松月透轻明。桂凝秋露添灵液，茗折香芽泛玉英。 
应是梵宫连洞府，浴池今化醒泉清。知



   卷482_14 【别双温树】李绅 

翠条盈尺怜孤秀，植向西窗待月轩。轻剪绿丝秋叶暗， 
密扶纤干夏阴繁。故山手种空怀想，温室心知不敢言。 
看尔拂云今得地，莫随陵谷改深根。知



   卷482_15 【重别西湖】李绅 

浦边梅叶看凋落，波上双禽去寂寥。吹管曲传花易失， 
织文机学羽难飘。雪欺春早摧芳萼，隼励秋深拂翠翘。 
繁艳彩毛无处所，尽成愁叹别谿桥。知



   卷482_16 【毗陵东山】李绅 

昔人别馆淹留处，卜筑东山学谢家。丛桂半空摧枳棘， 
曲池平尽隔烟霞。重开渔浦连天月，更种春园满地花。 
依旧秋风还寂寞，数行衰柳宿啼鸦。知



   卷482_17 【建元寺（一作和郭郧寒食）】李绅 

江城物候伤心地，远寺经过禁火辰。芳草垄边回首客， 
野花丛里断肠人。紫荆繁艳空门昼，红药深开古殿春。 
叹息光阴催白发，莫悲风月独沾巾。知



   卷482_18 【却到金陵登北固亭】李绅 

龙形江影隔云深，虎势山光入浪沈。潮蹙海风驱万里， 
日浮天堑洞千寻。众峰作限横空碧，一柱中维彻底金。 
还叱楫师看五两，莫令辜负济川心。知



   卷482_19 【望鹤林寺】李绅 

鹤栖峰下青莲宇，花发江城世界春。红照日高殷夺火， 
紫凝霞曙莹销尘。每思载酒悲前事，欲问题诗想旧身。 
自叹秋风劳物役，白头拘束一闲人。知



   卷482_20 【宿瓜州】李绅 

烟昏水郭津亭晚，回望金陵若动摇。冲浦回风翻宿浪， 
照沙低月敛残潮。柳经寒露看萧索，人改衰容自寂寥。 
官冷旧谙唯旅馆，岁阴轻薄是凉飙。知



   卷482_21 【入扬州郭】李绅 

菊芳沙渚残花少，柳过秋风坠叶疏。堤绕门津喧井市， 
路交村陌混樵渔。畏冲生客呼童仆，欲指潮痕问里闾。 
非为掩身羞白发，自缘多病喜肩舆。知



   卷482_22 【宿扬州水馆】李绅 

舟依浅岸参差合，桥映晴虹上下连。轻楫过时摇水月， 
远灯繁处隔秋烟。却思海峤还凄叹，近涉江涛更凛然。 
闲凭栏干指星汉，尚疑轩盖在楼船。知



   卷482_23 【州中小饮便别牛相】李绅 

笙歌罢曲辞宾侣，庭竹移阴就小斋。愁不解颜徒满酌， 
病非伤肺为忧怀。耻矜学步贻身患，岂慕醒狂蹑祸阶。 
从此别离长酩酊，洛阳狂狷任椎埋。知



   卷482_24 【却过淮阴吊韩信庙】李绅 

功高自弃汉元臣，遗庙阴森楚水滨。英主任贤增虎翼， 
假王徼福犯龙鳞。贱能忍耻卑狂少，贵乏怀忠近佞人。 
徒用千金酬一饭，不知明哲重防身。知



   卷482_25 【却入泗口】李绅 

洪河一派清淮接，堤草芦花万里秋。烟树寂寥分楚泽， 
海云明灭满扬州。望深江汉连天远，思起乡闾满眼愁。 
惆怅路岐真此处，夕阳西没水东流。知



   卷482_26 【重入洛阳东门】李绅 

商颜重命伊川叟，时事知非入洛人。连野碧流通御苑， 
满阶秋草过天津。每惭清秩容衰齿，犹有华簪寄病身。 
驱马独归寻里巷，日斜行处旧红尘。知



   卷482_27 【拜三川守】李绅 

恭承宠诏临伊洛，静守朝章化比闾。风变市儿惊偃草， 
雨晴郊薮谬随车。改张琴瑟移胶柱，止息笙篁辨鲁鱼。 
唯有从容期一德，使齐文教奉皇居。知



   卷482_28 【庆云见】李绅 

礼成中岳陈金册，祥报卿云冠玉峰。轻未透林疑待凤， 
细非行雨讵从龙。卷风变彩霏微薄，照日笼光映隐重。 
还入九霄成沆瀣，夕岚生处鹤归松。知



   卷482_29 【灵蛇见少林寺】李绅 

琐文结绶灵蛇降，蠖屈螭盘顾视闲。鳞蹙翠光抽璀璨， 
腹连金彩动弯环。已应蜕骨风雷后，岂效衔珠草莽间。 
知尔全身护昆阆，不矜挥尾在常山。知



   卷482_30 【拜宣武军节度使】李绅 

油幢并入虎旗开，锦橐从天凤诏来。星应魏师新鼓角， 
地嫌梁苑旧池台。日晖红旆分如电，人拥青门动若雷。 
伊洛镜清回首处，是非纷杂任尘埃。知



   卷482_31 【到宣武三十韵】李绅 

七月趋梁苑，三年谢尹京。旧风除物蠹，新律奉师贞。 
龙节双油重，蛇矛百练明。跃鱼连后旆，腾虎耀前旌。 
路转金神并，川开铁马横。拥旄差白羽，分辔引红缨。 
在浚风烟接，维嵩巩洛清。贯鱼奔骑疾，连雁卷行轻。 
烟垒风调角，秋原雨洗兵。宿云看布甲，疏柳见分营。 
鼓彻通宵警，和门候晓晴。虎符三校列，鱼胄万夫迎。 
弄马猿猱健，奔车角牴呈。驾肩傍隘道，张幕内连楹。 
森戟承三令，攒戈退一声。及郊知雨过，观俗辨风行。 
望宋怜思女，游梁念客卿。义夫留感激，公子播英名。 
泽广豚鱼洽，恩宣岂弟生。善师忘任智，中略在推诚。 
式宴歌钟合，陈筵绮绣并。戏鼙千卒跃，均酒百壶倾。 
乐与师徒共，欢从井邑盈。教通因渐染，人悦尚和平。 
授钺惭分阃，登坛荷列城。虚裘朝独坐，雄剑夜孤鸣。 
白发侵霜变，丹心捧日惊。卫青终保志，潘岳未忘情。 
期月终迷化，三年讵有成。惟看波海动，天外斩长鲸。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十三 
 
   
　 
　

　
 　



   卷483_1 【江南暮春寄家】李绅 

雒阳城见梅迎雪，鱼口桥逢雪送梅。剑水寺前芳草合， 
镜湖亭上野花开。江鸿断续翻云去，海燕差池拂水回。 
想得心知近寒食，潜听喜鹊望归来。古



   卷483_2 【奉酬乐天立秋夕有怀见寄】李绅 

深夜星汉静，秋风初报凉。阶篁淅沥响，露叶参差光。 
冰兔半升魄，铜壶微滴长。薄帷乍飘卷，襟带轻摇飏。 
此际昏梦清，斜月满轩房。屣履步前楹，剑戟森在行。 
重城宵正分，号鼓互相望。独坐有所思，夫君鸾凤章。 
天津落星河，一苇安可航。龙泉白玉首，鱼服黄金装。 
报国未知效，惟鹈徒在梁。裴回顾戎旃，颢气生东方。 
衰叶满栏草，斑毛盈镜霜。羸牛未脱辕，老马强腾骧。 
吟君白雪唱，惭愧巴人肠。斋



   卷483_3 【山出云】李绅 

杳霭祥云起，飘飏翠岭新。萦峰开石秀，吐叶间松春。 
林静翻空少，山明度岭频。回崖时掩鹤，幽涧或随人。 
姑射朝凝雪，阳台晚伴神。悠悠九霄上，应坐玉京宾。斋



   卷483_4 【上党奏庆云见】李绅 

飞龙久驭宇，真气尚兴云。五色传嘉瑞，千龄表圣君。 
从风忽萧索，依汉更氛氲。影彻天初霁，光鲜日未曛。 
表祥近自远，垂化聚还分。宁作无依者，空传陶令文。斋



   卷483_5 【华山庆云见】李绅 

圣主祠名岳，高峰发庆云。金柯初缭绕，玉叶渐氛氲。 
气色含珠日，晴夫吐翠雰。依稀来鹤态，仿佛列山群。 
万树流光影，千潭写锦文。苍生欣有望，祥瑞在吾君。斋



   卷483_6 【欲到西陵寄王行周】李绅 

西陵沙岸回流急，船底粘沙去岸遥。驿吏递呼催下缆， 
棹郎闲立道齐桡。犹瞻伍相青山庙，未见双童白鹤桥。 
欲责舟人无次第，自知贪酒过春潮。斋



   卷483_7 【华顶】李绅 

欲向仙峰炼九丹，独瞻华顶礼仙坛。石标琪树凌空碧， 
水挂银河映月寒。天外鹤声随绛节，洞中云气隐琅玕。 
浮生未有从师地，空诵仙经想羽翰。斋



   卷483_8 【莺莺歌（一作东飞伯劳西飞燕歌，为莺莺作）】李绅 

伯劳飞迟燕飞疾，垂杨绽金花笑日。绿窗娇女字莺莺， 
金雀娅鬟年十七。黄姑上天阿母在，寂寞霜姿素莲质。 
门掩重关萧寺中，芳草花时不曾出。斋



   卷483_9 【赠毛仙翁】李绅 

忆昔我祖神仙主，玄元皇帝周柱史。曾师轩黄友尧汤， 
混迹和光佐周武。周之天子无仙气，成武康昭都瞥尔。 
穆王粗识神仙事，八极轮蹄方逞志。鹤发韬真世不知， 
日月星辰几回死。金鼎作丹丹化碧，三万六千神入宅。 
仙兄受术几千年，已是当时驾鸿客。海光悠容天路长， 
春风玉女开宫院。紫笔亲教书姓名，玉皇诏刻青金简。 
桂窗一别三千春，秦妃镜里娥眉新。忽控香虬天上去， 
海隅劫石霄花尘。一从仙驾辞中土，顽日昏风老无主。 
九州争夺无时休，八骏垂头避豺虎。我亦玄元千世孙， 
眼穿望断苍烟根。花麟白凤竟冥寞，飞春走月劳神昏。 
百年命促奔马疾，愁肠盘结心摧崒。今朝稽首拜仙兄， 
愿赠丹砂化秋骨。主



   卷483_10 【和晋公三首】李绅 

凤仪常欲附，蚊力自知微。愿假樽罍末，膺门自此依。古

貂蝉公独步，鸳鹭我同群。插羽先飞酒，交锋便著文。斋

穷阴初莽苍，离思渐氛氲。残雪午桥岸，斜阳伊水滨。主



   卷483_11 【古风二首】李绅 

春种一粒粟，秋成万颗子。四海无闲田，农夫犹饿死。古

锄禾日当午，汗滴禾下土。谁知盘中餐，粒粒皆辛苦。斋



   卷483_12 【柳二首】李绅 

陶令门前罥接篱，亚夫营里拂朱旗。
人事推移无旧物，年年春至绿垂丝。

千条垂柳拂金丝，日暖牵风叶学眉。
愁见花飞狂不定，还同轻薄五陵儿。



   卷483_13 【题白乐天文集】李绅 

寄玉莲花藏，缄珠贝叶扃。院闲容客读，讲倦许僧听。 
部列雕金榜，题存刻石铭。永添鸿宝集，莫杂小乘经。知



   卷483_14 【答章孝标】李绅 

假金方用真金镀，若是真金不镀金。
十载长安得一第，何须空腹用高心。



   卷483_15 【朱槿花】李绅 

瘴烟长暖无霜雪，槿艳繁花满树红。
每叹芳菲四时厌，不知开落有春风。



   卷483_16 【至潭州闻猿】李绅 

昔陪天上三清客，今作端州万里人。
湘浦更闻猿夜啸，断肠无泪可沾巾。



   卷483_17 【江亭】李绅 

瘴江昏雾连天合，欲作家书更断肠。
今日病身悲状候，岂能埋骨向炎荒。



   卷483_18 【红蕉花】李绅 

红蕉花样炎方识，瘴水溪边色最深。
叶满丛深殷似火，不唯烧眼更烧心。



   卷483_19 【忆汉月】李绅 

花开花落无时节，春去春来有底凭。
燕子不藏雷不蛰，烛烟昏雾暗腾腾。



   卷483_20 【端州江亭得家书二首】李绅 

雨中鹊语喧江树，风处蛛丝飏水浔。
开拆远书何事喜，数行家信抵千金。

长安别日春风早，岭外今来白露秋。
莫道淮南悲木叶，不闻摇落更堪愁。



   卷483_21 【闻猿】李绅 

见说三声巴峡深，此时行者尽沾襟。
端州江口连云处，始信哀猿伤客心。



   卷483_22 【赠韦金吾】李绅 

自报金吾主禁兵，腰间宝剑重横行。
接舆也是狂歌客，更就将军乞一声。



   卷483_23 【长门怨】李绅 

宫殿沈沈晓欲分，昭阳更漏不堪闻。
珊瑚枕上千行泪，不是思君是恨君。



   卷483_24 【龟山寺鱼池】李绅 

汲水添池活白莲，十千鬐鬣尽生天。
凡庸不识慈悲意，自葬江鱼入九泉。

剃发多缘是代耕，好闻人死恶人生。
祇园说法无高下，尔辈何劳尚世情。



   卷483_25 【赋月】李绅 

月。光辉，皎洁。耀乾坤，静空阔。圆满中秋，玩争诗哲。 
玉兔镝难穿，桂枝人共折。万象照乃无私，琼台岂遮君谒。 
抱琴对弹别鹤声，不得知音声不切。知



   卷483_26 【句】李绅 

君咏风月夕，余当童稚年。闲窗读书罢，偷咏左司篇。 
（韦应物为滁州刺史，有《登北楼》诗。绅后为刺史继和， 
存句止此，见《方舆胜览》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十四 
 
   
　 
　

　
 　



   卷484_1 【和太原张相公山亭怀古】崔公信 

叠石状崖巘，翠含城上楼。前移庐霍峰，远带沅湘流。 
潇洒主人静，夤缘芳径幽。清辉在昏旦，岂异东山游。知



   卷484_2 【过小妓英英墓】杨虞卿 

萧晨骑马出皇都，闻说埋冤在路隅。别我已为泉下土， 
思君犹似掌中珠。四弦品柱声初绝，三尺孤坟草已枯。 
兰质蕙心何所在，焉知过者是狂夫。知



   卷484_3 【句】杨虞卿 

河势昆仑远，山形菡萏秋。（《过华作》）斋



   卷484_4 【和段相公登武担寺西台】杨汝士 

清净此道宫，层台复倚空。偶时三伏外，列席九霄中。 
平视云端路，高临树杪风。自怜荣末座，前日别池笼。古



   卷484_5 【和段相公夏登张仪楼】杨汝士 

从公城上来，秋近绝纤埃。楼古秦规在，江分蜀望开。 
远山标宿雪，末席本寒灰。陪赏今为忝，临欢敢诉杯。知



   卷484_6 【和宗人尚书嗣复祠祭武侯毕，题临淮公旧碑】杨汝士 

古柏森然地，修严蜀相祠。一过荣异代，三顾盛当时。 
功德流何远，馨香荐未衰。敬名探国志，饰像慰甿思。 
昔谒从征盖，今闻拥信旗。固宜光宠下，有泪刻前碑。知



   卷484_7 【宴杨仆射新昌里第】杨汝士 

隔坐应须赐御屏，尽将仙翰入高冥。文章旧价留鸾掖， 
桃李新阴在鲤庭。再岁生徒陈贺宴，一时良史尽传馨。 
当时疏广虽云盛，讵有兹筵醉绿醽。知



   卷484_8 【建节后偶作】杨汝士 

抛却弓刀上砌台，上方台榭与云开。
山僧见我衣裳窄，知道新从战地来。



   卷484_9 【题画山水】杨汝士 

太华峰前是故乡，路人遥指读书堂。
如今老大骑官马，羞向关西道姓杨。



   卷484_10 【贺筵占赠营妓】杨汝士 

郎君得意及青春，蜀国将军又不贫。
一曲高歌红一匹，两头娘子谢夫人。



   卷484_11 【句】杨汝士 

昔日兰亭无艳质，此时金谷有高人。（裴令公居守东洛， 
夜宴半酣，公索句，元白有得色，时公为破题，次至汝 
士云云。白知不能加，遽裂之，曰：“笙歌鼎沸，勿作 
冷淡生活。”元顾白曰：“乐天所谓能全其名者也。”）主



   卷484_12 【赋得芙蓉出水】陈至 

菡萏迎秋吐，夭摇映水滨。剑芒开宝匣，峰影写蒲津。 
下覆参差荇，高辞苒弱蘋。自当巢翠甲，非止戏赪鳞。 
莫以时先后，而言色故新。芳香正堪玩，谁报涉江人。主



   卷484_13 【荐冰】陈至 

凌寒开涸沍，寝庙致精诚。色静澄三酒，光寒肃两楹。 
形盐非近进，玉豆为潜英。礼自春分展，坚从北陆成。 
藉茅心共结，出鉴水渐明。幸得来观荐，灵台一小生。主



   卷484_14 【句】陈至 

藻井尚寒龙迹在，红楼初施日光通。（《红楼院》）古



   卷484_15 【荐冰】赵蕃 

仲月开凌室，斋心感圣情。寒姿分玉坐，皓彩发丹楹。 
积素因风壮，虚空向日明。遥涵窗户冷，近映冕旒清。 
在掌光逾澈，当轩质自轻。良辰方可致，由此表精诚。古



   卷484_16 【老人星】赵蕃 

大史占南极，秋分见寿星。增辉延宝历，发曜起祥经。 
灼烁依狼地，昭彰近帝庭。高悬方杳杳，孤白乍荧荧。 
应见光新吐，休征德自形。既能符圣祚，从此表遐龄。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十五 
 
   
　 
　

　
 　



   卷485_1 【古意】鲍溶 

女萝寄青松，绿蔓花绵绵。三五定君婚，结发早移天。 
肃肃羔雁礼，泠泠琴瑟篇。恭承采蘩祀，敢效同车贤。 
皎日不留景，良辰如逝川。愁心忽移爱，花貌无归妍。 
翠袖皓珠粉，碧阶封绿钱。新人易如玉，废瑟难为弦。 
寄谢蕣华木，荣君香阁前。岂无摇落苦，贵与根蒂连。 
希君旧光景，照妾薄暮年。古



   卷485_2 【萧史图歌】鲍溶 

霜绡数幅八月天，彩龙引凤堂堂然。小载萧仙穆公女， 
随仙上归玉京去。仙路迢遥烟几重，女衣清净云三素。 
胡髯毵珊云髻光，翠蕤皎洁琼华凉。露痕烟迹渍红貌， 
疑别秦宫初断肠。此天每在西北上，紫霄洞客晓烟望。斋



   卷485_3 【会仙歌】鲍溶 

轻轻濛濛，龙言凤语何从容，耳有响兮目无踪。杳杳默默， 
花张锦织，王母初自昆仑来，茅盈王方平在侧。 
青毛仙鸟衔锦符，谨上阿环起居王母书。始知仙事亦多故， 
一隔绛河千岁馀。详玉字，多喜气，瑶台明月来堕地。 
冠剑低昂蹈舞频，礼容尽若君臣事。愿言小仙艺， 
姓名许飞琼，洞阴玉磬敲天声。乐王母，一送玉杯长命酒。 
碧花醉，灵扬扬，笑赐二子长生方。二子未及伸拜谢， 
苍苍上兮皇皇下。主



   卷485_4 【李夫人歌】鲍溶 

璿闺羽帐华烛陈，方士夜降夫人神。葳蕤半露芙蓉色， 
窈窕将期环珮身。丽如三五月，可望难亲近。 
嚬黛含犀竟不言，春思秋怨谁能问。欲求巧笑如生时， 
歌尘在空瑟衔丝。神来未及梦相见，帝比初亡心更悲。 
爱之欲其生又死，东流万代无回水。宫漏丁丁夜向晨， 
烟消雾散愁方士。斋



   卷485_5 【水殿采菱歌】鲍溶 

宫鸦叫赤光，潮声入宫宫影凉。火华啼露卷横塘， 
金堤四合宛柔扬。美人荷裙芙蓉妆，柔荑萦雾棹龙航。 
采莲一声歌态长，青丝结眼捕鸳鸯。斋



   卷485_6 【周先生画洞庭歌】鲍溶 

江南客，水为乡，舟为宅，能以笔锋知地脉。 
闲分楚水入丹青，不下此堂临洞庭。水文不浪烟不动， 
木末棱棱山碧重。帝子应哀窈窕云，客人似得婵娟梦。 
六月火光衣上生，斋心寂听潺湲声。林冰摇镜水拂簟， 
尽日独卧秋风清。因游洞庭不出户，疑君如有长生路。 
玉壶先生在何处？古



   卷485_7 【霓裳羽衣歌】鲍溶 

玉烟生窗午轻凝，晨华左耀鲜相凌。人言天孙机上亲手迹， 
有时怨别无所惜。遂令武帝厌云韶，金针天丝缀飘飘。 
五声写出心中见，拊石喧金柏梁殿。此衣春日赐何人， 
秦女腰肢轻若燕。香风间旋众彩随，联联珍珠贯长丝。 
眼前意是三清客，星宿离离绕身白。鸾凤有声不见身， 
出宫入徵随伶人。神仙如月只可望，瑶华池头几惆怅。 
乔山一闭曲未终，鼎湖秋惊白头浪。古



   卷485_8 【寓兴】鲍溶 

念来若望神，追往如话梦。梦神不无迹，谁使烦心用。 
鲁圣虚泣麟，楚狂浪歌凤。那言阮家子，更作穷途恸。知



   卷485_9 【游山】鲍溶 

白道行深云，云高路弥细。时时天上客，遗路人间世。 
烟花最深处，井臼得空刺。天寒鹤巢林，石长泉脉闭。 
神化万灵集，心期一朝契。不见金板书，谁知阮家裔。 
终期太古人，问取松柏岁。古



   卷485_10 【隋宫】鲍溶 

御街多行客，行客悲春风。楚老几代人，种田炀帝宫。 
零落池台势，高低禾黍中。知



   卷485_11 【怀仙二首】鲍溶 

昆仑九层台，台上宫城峻。西母持地图，东来献虞舜。 
虞宫礼成后，回驾仙风顺。十二楼上人，笙歌沸天引。 
裴回扶桑路，白日生离恨。青鸟更不来，麻姑断书信。 
乃知东海水，清浅谁能问。古

阆峰绮阁几千丈，瑶水西流十二城。
曾见周灵王太子，碧桃花下自吹笙。



   卷485_12 【怀远人】鲍溶 

远道在天际，客行如浮云。浮云不知归，似我长望君。 
秋至汉水高，南音何时闻。瑶草难远寄，西风气氤氲。 
常恐山岳游，不反鸾凤群。无厌坐迟人，风雨惊斯文。斋



   卷485_13 【怀尹真人】鲍溶 

万里叠嶂翠，一心浮云闲。羽人杏花发，倚树红琼颜。 
流水杳冥外，女萝阴荫间。却思人间世，多恐不可还。 
青鸟飞难远，春云晴不闲。但恐五灵车，山上复有山。斋



   卷485_14 【秋晚铜山道中宿隐者】鲍溶 

我乡山川遥，秋晚空景促。天明共云散，日落依鸟宿。 
主人逃名子，鹤发卧空谷。野言得真风，山貌宜古服。 
喜于无声地，暂傲羲皇俗。秋窗照疏萤，寒犬吠落木。 
朝隐留此处，一点天边宿。今忆见此时，添悲览止足。 
迟迟清夜昼，幽路出深竹。笑谢万户侯，余将耻干禄。知



   卷485_15 【感怀】鲍溶 

宿心不觉远，事去劳追忆。旷古川上怀，东流几时息。 
门前青山路，眼见归不得。晓梦云月光，过秋兰蕙色。主



   卷485_16 【经秦皇墓】鲍溶 

左岗青虬盘，右坂白虎踞。谁识此中陵，祖龙藏身处。 
别为一天地，下入三泉路。珠华翔青鸟，玉影耀白兔。 
山河一易姓，万事随人去。白昼盗开陵，玄冬火焚树。 
哀哉送死厚，乃为弃身具。死者不复知，回看汉文墓。知



   卷485_17 【将归旧山留别孟郊】鲍溶 

择木无利刃，羡鱼无巧纶。如何不量力，自取中路贫。 
前者不厌耕，一日不离亲。今来千里外，我心不在身。 
悠悠慈母心，惟愿才如人。蚕桑能几许，衣服常著新。 
一饭吐尺丝，谁见此殷勤。别君归耕去，持火烧车轮。古



   卷485_18 【留辞杜员外式方】鲍溶 

东风吹旅怀，乡梦无夜无。惭见君子堂，贫思上归途。 
海岳泛念深，涓尘复何须。婆娑不在本，屈曲无弦弧。 
恻恻奉离尊，承欢独向隅。时当凤来日，孰用鸡鸣夫。 
回首九仙门，皇家在玉壶。惭非海人别，泪下不成珠。斋



   卷485_19 【长城】鲍溶 

蒙公虏生人，北筑秦氏冤。祸兴萧墙内，万里防祸根。 
城成六国亡，宫阙启千门。生人半为土，何用空中原。 
奈何家天下，骨肉尚无恩。投沙拥海水，安得久不翻。 
乘高惨人魂，寒日易黄昏。枯骨贯朽铁，砂中如有言。 
万古骊山下，徒悲野火燔。知



   卷485_20 【蔡平喜遇河阳马判官宽话别】鲍溶 

从事东军正四年，相逢且喜偃兵前。看寻狡兔翻三窟， 
见射妖星落九天。江上柳营回鼓角，河阳花府望神仙。 
秋风萧飒醉中别，白马嘶霜雁叫烟。知



   卷485_21 【寄福州从事殷尧藩】鲍溶 

越岭寒轻物象殊，海城台阁似蓬壶。几回入市鲛绡女， 
终岁啼花山鹧鸪。雷令剑龙知去未，虎夷云鹤亦来无。 
就中静事冥宵话，何惜双轮访病夫。知



   卷485_22 【壮士行】鲍溶 

西方太白高，壮士羞病死。心知报恩处，对酒歌易水。 
沙鸿嗥天末，横剑别妻子。苏武执节归，班超束书起。 
山河不足重，重在遇知己。知



   卷485_23 【章华宫行】鲍溶 

烟渚南鸿呼晓群，章华宫娥怨行云。十二巫峰仰天绿， 
金车何处邀云宿。小腰婑堕三千人，宫衣水碧颜青春。 
岂无一人似神女，忍使黛蛾常不伸。黛蛾不伸犹自可， 
春朝诸处门常锁。古



   卷485_24 【倚瑟行】鲍溶 

金舆传惊灞浐水，龙旗参天行殿巍。左文皇帝右慎姬， 
北面侍臣张释之。因高知处邯郸道，寿陵已见生秋草。 
万世何人不此归，一言出口堪生老。高歌倚瑟流清悲， 
徐乐哀生知为谁。臣惊欢叹不可放，愿赐一言释名妄。 
明珠为日红亭亭，水银为河玉为星。泉宫一闭秦国丧， 
牧童弄火骊山上。与世无情在速贫，弃尸于野由斯葬。 
生死茫茫不可知，视不一姓君莫悲。始皇有训二世哲， 
君独何人至于斯。灞陵一代无发毁，俭风本是张廷尉。斋



   卷485_25 【辞辇行】鲍溶 

汉家代久淳风薄，帝重微行极荒乐。青娥三千奉一人， 
班女不以色事君。朝停玉辇诏同载，三十六宫皆眄睐。 
不惊六马缓天仪，从容鸣环前致辞。君恩如海深难竭， 
妾命如丝轻易绝。愿陪阿母同小星，敢使太阳齐万物。 
周末幽王不可宗，妾闻上圣遗休风。五更三老侍白日， 
八十一女居深宫。愿将辇内有馀席，回赐忠臣妾恩泽。 
一时节义动贤君，千年名姓香氛氲，渐台水死何伤闻。斋



   卷485_26 【巢乌行】鲍溶 

乌生几子林萧条，雄乌求食雌守巢。夜愁风雨巢倾覆， 
常见一乌巢下宿。日长雏饥雄未回，雌乌下巢去哀哀。 
野田春尽少遗谷，寻食不得饥飞来。黄雀亦引数青雀， 
雀飞未远乌惊落。既分青雀啖尔雏，尔雏虽长心何如。 
将飞不飞犹未忍，古瑟写哀哀不尽。杀生养生复养生， 
呜呜啧啧何时平。古



   卷485_27 【姑苏宫行】鲍溶 

姑苏宫，九层金台半虚空。雕楹璇题斗皎洁， 
中有妖姬似明月。西见洞庭秋镜开，水华百里盘宫来。 
越王采女能水戏，仙舟如龙旌曳翠。羽盖晴翻橘柚香， 
玉笙夜送芙蓉醉。归帆平静君无劳，还从下下上高高。斋



   卷485_28 【悲哉行】鲍溶 

促促晨复昏，死生同一源。贵年不惧老，贱老伤久存。 
朗朗哭前歌，绛旌引幽魂。来为千金子，去卧百草根。 
黄土塞生路，悲风送回辕。金鞍旧良马，四顾不入门。 
生结千岁念，荣华及百孙。黄金买性命，白刃酬一言。 
宁知北山下，松柏侵田园。知



   卷485_29 【元日早朝行（一作鲍防诗）】鲍溶 

乾元发生春为宗，盛德在天斗建东。东方岁星大明宫， 
南山喜气摇晴空。望云五等舞万玉，献寿一声出千峰。 
文章垂彩礼乐正，太白下直旌旗红。旌旗不断春风前， 
直如朱绳非尔妍。古



   卷485_30 【秋怀五首】鲍溶 

促促生有涯，营营意无限。无限意未申，有涯生已晚。 
恩荣不可恃，天道归寸管。老如影随人，时若车下坂。 
行者归期尽，居人心更远。凉风日萧条，亲戚长在眼。 
多忧知无奈，圣贤莫能免。客鸟投本枝，生生复深浅。斋

秋晓客迢迢，月清风楚楚。草虫夜侵我，唧唧床下语。 
流年白日驰，微愿不我与。心如缫丝纶，展转多头绪。 
凭觞散烦襟，援瑟清夜拊。回感帝子心，空堂有烟雨。 
丝减悲不减，器新声更古。一弦有馀哀，何况二十五。斋

九月夜如年，幽房劳别梦。不知别日远，夜夜犹相送。 
玉床暗虫响，锦席寒泪冻。明镜失旧人，空林误归凤。 
新年堪爱惜，锦字亦珍重。一念皎皎时，幽襟非所用。古

金气白日来，疏黄满河关。平居乏愉悦，况复身险艰。 
一忆故乡居，一望客人还。两心四海中，谁不伤朱颜。 
双燕不巢树，浮萍不出山。性命君由天，安得易其间。 
休悲砌虫苦，此日无人闲。古

龙荒变露色，燕雁南为客。游子声影中，涕零念离析。 
四时如车马，转此今与昔。往叹在空中，存事委幽迹。 
翩翩日敛照，朗朗月系夕。物生春不留，年壮老还迫。 
天机杳何为，长寿与松柏。古



   卷485_31 【秋夜对月怀李正封】鲍溶 

援琴怅独立，高月对秋堂。美人远于月，徒望空景光。 
坐忆执手时，七弦起凄凉。平生知音少，君子安可忘。 
客意如梦寐，路岐遍四方。日远迷所之，满天心暗伤。 
主奉二鲤鱼，中含五文章。惜无千金答，愁思盈中肠。 
此夕临风叹，零露沾衣裳。主



   卷485_32 【庐山石镜】鲍溶 

东岩采薇人，岩际朝见月。怪堕幽萝间，非时更澄彻。 
绿萝就玉兔，再与高鸟歇。清光照掌中，始悟石上发。 
谁传阴阳火，铸此天地物。深影藏半山，虚轮带凝雪。 
早回谢公赏，今遇樵夫说。白日乘彩霞，翩翩对容发。 
我图辨鬼魅，信美留烟阙。形神乍相逢，竟夕难取别。 
如其终身照，可化黄金骨。斋



   卷485_33 【与峨眉山道士期尽日不至】鲍溶 

倾景安再中，人生有何常。胡为少君别，风驭峨眉阳。 
结我千日期，青山故人堂。期尽师不至，望云空烧香。 
顾惭有限身，易老白日光。怀君屡惊叹，支体安能强。 
往闻清修箓，未究服食方。瑶田有灵芝，眼见不得尝。 
玉壶贮天地，岁月亦已长。若用壶中景，东溟又堪伤。 
寄言赤玉箫，夜夜吹清商。古



   卷485_34 【述德上太原严尚书绶（一作王尚书，无绶字）】鲍溶 

帝命河岳神，降灵翼轩辕。天王委管籥，开闭秦北门。 
顶戴日月光，口宣雨露言。甲马不及汗，天骄自亡魂。 
清冢入内地，黄河穷本源。风云寝气象，鸟兽翔旗幡。 
军人歌无胡，长剑倚昆仑。终古鞭血地，到今耕稼繁。 
樵客天一畔，何由拜旌轩。愿请执御臣，为公动朱轓。 
岂令群荒外，尚有辜帝恩。愿陈田舍歌，暂息四座喧。 
条桑去附枝，薙草绝本根。可惜汉公主，哀哀嫁乌孙。古



   卷485_35 【山中怀刘修】鲍溶 

松老秋意孤，夜凉吟风水。山人在远道，相忆中夜起。 
春光如不至，幽兰含香死。响象离鹤情，念来一相似。 
月斜掩扉卧，又在梦魂里。古



   卷485_36 【塞下】鲍溶 

北风号蓟门，杀气日夜兴。咸阳三千里，驿马如饥鹰。 
行子久去乡，逢山不敢登。寒日惨大野，虏云若飞鹏。 
西北防秋军，麾幢宿层层。匈奴天未丧，战鼓长登登。 
汉卒马上老，繁缨空丝绳。诚知天所骄，欲罢又不能。斋



   卷485_37 【送僧南游】鲍溶 

且攀隋宫柳，莫忆江南春。师有怀乡志，未为无事人。知



   卷485_38 【行路难】鲍溶 

玉堂向夕如无人，丝竹俨然宫商死。细人何言入君耳， 
尘生金樽酒如水。君今不念岁蹉跎，雁天明明凉露多。 
华灯清凝久照夜，彩僮窈窕虚垂萝。入宫见妒君不察， 
暮入此地生风波。此时不乐早休息，女颜易老君如何。古



   卷485_39 【子规】鲍溶 

中林子规啼，云是古蜀帝。蜀帝胡为鸟，惊急如罪戾。 
一啼艳阳节，春色亦可替。再啼孟夏林，密叶堪委翳。 
三啼凉秋晓，百卉无生意。四啼玄冥冬，云物惨不霁。 
芸黄壮士发，沾洒妖姬袂。悲深寒乌雏，哀掩病鹤翅。 
胡为托幽命，庇质无完毳。戚戚含至冤，卑卑忌群势。 
吾闻凤凰长，羽族皆受制。盍分翡翠毛，使学鹦鹉慧。 
敌怨不在弦，一哀尚能继。那令不知休，泣血经世世。 
古风失中和，衰代因郑卫。三叹尚淫哀，向渴嘻流涕。 
如因异声感，乐与中肠契。至教一昏芜，生人遂危脆。 
古意叹通近，如上青天际。荼蓼久已甘，空劳堇葵惠。 
谁闻子规苦，思与正声计。古



   卷485_40 【秋夜闻郑山人弹楚妃怨】鲍溶 

明月摇落夜，深堂清净弦。中间楚妃奏，十指哀婵娟。 
寥寥夜含风，荡荡意如泉。寂寞物无象，依稀语空烟。 
旅人多西望，客雁难南前。由来感神事，岂为无情传。 
容华能几时，不再来者年。此夕河汉上，双星含凄然。斋



   卷485_41 【忆旧游】鲍溶 

忆求无何乡，了在赤谷村。仙人居其中，将往问所存。 
日入濛汜宿，石烟抱山门。明月久不下，半峰照啼猿。 
堂上白鹤翁，神清心无烦。斋心侍席前，跪请长生恩。 
云昔崆峒老，何词受轩辕。从星使变化，任日张乾坤。 
若到旧乡里，宛如曾讨论。风移岩花气，珠贯金经言。 
凉夜惜易尽，青烟谢晨喧。自唯腥膻体，难久留其藩。 
几世身在梦，百年云无根。悠悠竟何事，愚智相忧冤。 
叹息几晚寤，蒙师招其魂。至今瑶华心，每想清水源。主



   卷485_42 【白露】鲍溶 

清蝉暂休响，丰露还移色。金飙爽晨华，玉壶增夜刻。 
已低疏萤焰，稍减哀蝉力。迎社促燕心，助风劳雁翼。 
一悲纨扇情，再想清浅忆。高高拜月归，轧轧挑灯织。 
盈盈玉盘泪，何处无消息。知



   卷485_43 【经隐叟】鲍溶 

行蹋门外泉，坐披床上云。谁将许由事，万古留与君。 
虚洞闭金锁，蠹简藏鸟文。萝景深的的，蕙风闲薰薰。 
余有世上心，此来未及群。殷勤讳名姓，莫遣樵客闻。知



   卷485_44 【秋暮山中怀李端公益】鲍溶 

旧事与日远，秋花仍旧香。前年绣衣客，此节过此堂。 
侍臣不自高，笑脱绣衣裳。眠云有馀态，入鸟不乱行。 
我恐云岚色，损君鞍马光。君言此何言，且共覆前觞。 
古人重一笑，买日轻金装。日尽秉烛游，千年不能忘。 
君言此何言，明日皆异乡。明日非今日，山下道路长。 
一从山下来，天地再炎凉。此中会难得，梦君马玄黄。主



   卷485_45 【苦哉远征人】鲍溶 

征人歌古曲，携手上河梁。李陵死别处，窅杳玄冥乡。 
忆昔从此路，连年征鬼方。久行迷汉历，三死毡衣裳。 
百战身且在，微功信难忘。远承云台议，非势孰敢当。 
落日吊李广，白首过河阳。闲弓失月影，劳剑无龙光。 
去日始束发，今来发成霜。虚名乃闲事，生见父母乡。 
掩抑大风歌，裴回少年场。诚哉古人言，鸟尽良弓藏。斋



   卷485_46 【悼豆卢策先辈】鲍溶 

丧车出东门，生时马无力。何处入黄泉，嵩高山西北。 
室人万里外，久望君官职。今与牵衣儿，翻号死消息。 
平生江海上，我不空相识。远客迷畏途，孤鸿伤一翼。 
行将鸡黍祭，已是乌鸢食。劝酒执御郎，行人有哀色。 
先悲三尺土，经岁哭不得。眼前双双流，故袂安可拭。 
一拜隔千里，生人意何极。唯有阳春曲，永播清玉德。古



   卷485_47 【首夏】鲍溶 

昨日青春去，晚峰尚含妍。虽留有馀态，脉脉防忧煎。 
幽人惜时节，对此感流年。知



   卷485_48 【寄天台准公】鲍溶 

赤城桥东见月夜，佛垄寺边行月僧。
闲蹋莓苔绕琪树，海光清净对心灯。



   卷485_49 【送僧东游】鲍溶 

风流东晋后，外学入僧家。独唱郢中雪，还游天际霞。 
云村共香饭，水月喻秋花。景物添新致，前程讵可涯。古



   卷485_50 【送僧之宣城】鲍溶 

昔从谢太守，宾客宛陵城。有日持斋戒，高僧识姓名。 
秋风送客去，安得尽忘情。知



   卷485_51 【宣城北楼，昔从顺阳公会于此】鲍溶 

诗楼郡城北，窗牖敬亭山。几步尘埃隔，终朝世界闲。 
凭师看粉壁，名姓在其间。主



   卷485_52 【东高峰（一作东峰亭）】鲍溶 

东亭最高峙，春树绕山腰。画里青鸾客，云中碧玉箫。 
秋风若西望，为我一长谣。斋



   卷485_53 【禅定寺经院】鲍溶 

莲华不朽寺，雕刻满山根。石汗知天雨，金泥落圣言。 
思量施金客，千古独消魂。古



   卷485_54 【范真传侍御累有寄，因奉酬十首】鲍溶 

昨日新花红满眼，今朝美酒绿留人。
更宜明月含芳露，凭杖萧郎夜赏春。

白雪翦花朱蜡蒂，折花传笑惜春人。
请君白日留明日，一醉春光莫厌频。

云髻凤文细，对君歌少年。万金酬一顾，可惜十千钱。古

玉管倾杯乐，春园斗草情。野花无限意，处处逐人行。斋

闻道中山酒，一杯千日醒。黄莺似传语，劝酒太叮咛。主

红袂歌声起，因君始得闻。黄昏小垂手，与我驻浮云。知

相劝醉年华，莫醒春日斜。春风宛陵道，万里晋阳花。古

碧绿草萦堤，红蓝花满溪。愿君常践蹋，莫使暗萋萋。斋

萋萋巫峡云，楚客莫留恩。岁久晋阳道，谁能向太原。主

岁酒劝屠苏，楚声山鹧鸪。春风入君意，千日不须臾。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十六 
 
   
　 
　

　
 　



   卷486_1 【越女词】鲍溶 

越女芙蓉妆，浣纱清浅水。忽惊春心晓，不敢思君子。 
君子纵我思，宁来浣溪里。知



   卷486_2 【弄玉词二首】鲍溶 

素女结念飞天行，白玉参差凤凰声，天仙借女双翅猛。 
五灯绕身生，入烟去无影。主

三清弄玉秦公女，嫁得天上人。琼箫碧月唤朱雀， 
携手上谒玉晨君。夫妻同寿，万万青春。古



   卷486_3 【山行经樵翁】鲍溶 

我心劳我身，远道谁与论。心如木中火，忧至常自燔。 
披访结恩地，世人轻报恩。女无良媒识，知入何人门。 
寒日行深山，路由谷中村。田翁樵采熟，男女讴吟喧。 
借问身命谋，上言愧乾坤。时清公赋薄，力勤地利繁。 
下念草木年，坐家见重孙。举案馈宾客，糟浆盈陶尊。 
醉闲鹿裘暖，白发舞轩轩。仰羡太古人，余将破行辕。 
遑遑问身事，师友难为言。离歌又行去，落日低寒泉。古



   卷486_4 【途中旅思二首】鲍溶 

喔喔鸡鸣晓，萧萧马辞枥。草草名利区，居人少于客。 
生期三万日，童耄半虚掷。修短命半中，忧欢复相敌。 
朝提黄金爵，暮造青松宅。来往日相悲，北邙田土窄。 
峨峨西天岳，锦绣明翠壁。中有不死乡，千年无人迹。 
心期周太子，下马拜虚碧。鹤驾如可从，他年执烟策。主

星出方问宿，睡眼始朦胧。天光见地色，上路车幢幢。 
时物既老大，众山何枯空。青冥见古柏，寥朗闻疏鸿。 
独步天地间，无因为君忠。白毛寻人忧，生此头发中。 
跃马非壮岁，报恩无高功。斯言化为火，日夜焚深衷。主



   卷486_5 【旧镜】鲍溶 

婵娟本家镜，与妾归君子。每忆并照时，相逢明月里。 
春风忽分影，白日难依倚。珠粉不结花，玉珰宁辉耳。 
心期不可见，不保长如此。华发一欺人，青铜化为鬼。 
良人有归日，肯学妖桃李。瑶匣若浮云，冥冥藏玉水。 
侍儿不遣照，恐学孤鸾死。古



   卷486_6 【宿悟空寺赠僧】鲍溶 

劳者谣烛蛾，致身何营营。雪山本师在，心地如镜清。 
往与本师别，人间买浮名。朝光畏不久，内火烧人情。 
迷路喜未远，宿留化人城。前心宛如此，了了随静生。 
维持薝卜花，却与前心行。斋



   卷486_7 【感兴】鲍溶 

幽人无近迹，别易会则稀。黄鹤亦姓丁，寥寥何处飞。 
时见海上山，绕云心依依。谅无驭风术，中路愁虚归。 
童发慕道心，壮年堕尘机。白日不饶我，如今事皆非。 
群羊化石尽，双凫与我违。□岳黄金富，轩辕晓霞衣。 
谁令日在眼，容色烟云微。知



   卷486_8 【秋思】鲍溶 

楚客秋更悲，皇皇无声地。时无无事人，我命与身异。 
良时如飞鸟，回掌成故事。蹉跎秋定还，凝冽坚冰至。 
人生不期老，华发谁能避。感此惜壮年，壮年少为贵。 
我生虽努力，荣途难自致。徒为击角歌，且惭雕剑字。 
吾师罕言命，感激潜伤思。斋



   卷486_9 【客途逢乡人旋别】鲍溶 

惊鸿一断行，天远会无因。无因忽相会，感叹若有神。 
我乡路三千，百里一主人。一宿独何恋，何况旧乡邻。 
牢落岁华晏，相怜客中贫。迎霜君衣暖，与我同一身。 
谁在天日下，此生能不勤。青萍寄流水，安得长相亲。 
明发更远道，山河重苦辛。知



   卷486_10 【隋帝陵下】鲍溶 

白露沾衣隋主宫，云亭月馆楚淮东。盘龙楼舰浮冤水， 
雕锦帆幢使乱风。长夜应怜桀何罪，告成合笑禹无功。 
伤心近似骊山路，陵树无根秋草中。知



   卷486_11 【洛阳春望】鲍溶 

五凤楼南望洛阳，龙门回合抱苍苍。受朝前殿云霞暖， 
封岳行宫草木香。四海为家知德盛，二京有宅卜年长。 
东人犹忆时巡礼，愿觐元和日月光。知



   卷486_12 【始见二毛】鲍溶 

玄发迎忧光色阑，衰华因镜强相看。百川赴海返潮易， 
一叶报秋归树难。初弄藕丝牵欲断，又惊机素翦仍残。 
颜生岂是光阴晚，余亦何人不自宽。知



   卷486_13 【巫山怀古】鲍溶 

十二峰峦斗翠微，石烟花雾犯容辉。青春楚女妒云老， 
白日神人入梦稀。银箭暗凋歌夜烛，珠泉频点舞时衣。 
谁伤宋玉千年后，留得青山辨是非。知



   卷486_14 【郊天回】鲍溶 

日动萧烟上泰坛，帝从黄道整和銮。风前貔武回雕仗， 
云里神龙起画竿。金鸟赦书鸣九夜，玉山寿酒舞千官。 
始知报本终朝礼，旧典时巡只自难。知



   卷486_15 【温泉宫】鲍溶 

忆昔开元天地平，武皇十月幸华清。山蒸阴火云三素， 
日落温泉鸡一鸣。彩羽鸟仙歌不死，翠霓童妾舞长生。 
仍闻老叟垂黄发，犹说龙髯缥缈情。知



   卷486_16 【寄归】鲍溶 

塞草黄来见雁稀，陇云白后少人归。新丝强入未衰鬓， 
别泪应沾独宿衣。几夕精诚拜初月，每秋河汉对空机。 
更看出猎相思苦，不射秋田朝雉飞。知



   卷486_17 【赠远】鲍溶 

辛苦关西车骑官，几年旌节客河兰。金泥舞虎精神暗， 
银缕交龙气色寒。欲和古诗成窦锦，倍悲秋扇损齐纨。 
莫劳雁足传书信，愿向凌烟阁上看。知



   卷486_18 【九日与友人登高】鲍溶 

云木疏黄秋满川，茱萸风里一尊前。几回为客逢佳节， 
曾见何人再少年。霜报征衣冷针指，雁惊幽梦泪婵娟。 
古来醉乐皆难得，留取穷通付上天。知



   卷486_19 【赠杨炼师】鲍溶 

柴烟衣上绣春云，清隐山书小篆文。
明月在天将凤管，夜深吹向玉晨君。



   卷486_20 【玉清坛】鲍溶 

上阳宫里女，玉色楚人多。西信无因得，东游奈乐何。知



   卷486_21 【答客】鲍溶 

竹间深路马惊嘶，独入蓬门半似迷。
劳问圃人终岁事，桔槔声里雨春畦。



   卷486_22 【隋宫】鲍溶 

柳塘烟起日西斜，竹浦风回雁弄沙。
炀帝春游古城在，坏宫芳草满人家。



   卷486_23 【送僧文江】鲍溶 

吴王剑池上，禅子石房深。久慕白云性，忽劳青玉音。 
孤高知胜鹤，清雅似闻琴。此韵书珍重，烦师出定吟。主



   卷486_24 【古意】鲍溶 

重锦化为泥，翦刀误人事。夜裁远道书，翦破相思字。 
妾心不自信，远道终难寄。客心固多疑，肯信非人意。 
万里不言远，归书长相次。可即由此书，空房□忌讳。主



   卷486_25 【山中冬思二首】鲍溶 

山深先冬寒，败叶与林齐。门巷非世路，何人念穷栖。 
哀风破山起，夕雪误鸣鸡。巢鸟侵旦出，饥猿无声啼。 
晨兴动烟火，开云伐冰溪。老木寒更瘦，阴云晴亦低。 
我贫自求力，颜色常低迷。时思灵台下，游子正凄凄。知

雪壮冰亦坚，冻涧如平地。幽人毛褐暖，笑就糟床醉。 
唤人空谷应，开火寒猿至。拾薪煮秋栗，看鼎书古字。 
忽忆南涧游，衣巾多云气。露脚寻逸僧，谘量意中事。主



   卷486_26 【读史】鲍溶 

鬼书报秦亡，天地亦云闭。赤龙吟大野，老母哭白帝。 
苍苍无白日，项氏徒先济。六合已姓刘，鸿门事难制。 
坑降嬴政在，衣锦人望替。宿昔见汉兵，龙蛇满旌棨。 
始矜山可拔，终叹骓不逝。区区亚父心，未究天人际。 
萧张马无汗，盛业垂千世。古



   卷486_27 【冬夜答客】鲍溶 

冬日诚可爱，不如夜漏多。幸君霜露里，车马犯寒过。 
学耕不逢年，稂莠败黍禾。岂唯亲宾散，鸟鼠移巢窠。 
独见青松心，凌霜庇柔萝。壮日贱若此，留恩意如何。 
因忆古丈夫，一言重山河。临风弹楚剑，为子奏燕歌。斋



   卷486_28 【宿吴兴道中苕村】鲍溶 

浮客倦长道，秋深夜如年。久行惜日月，常起鸡鸣前。 
夕计今日程，息车在苕川。霜中水南寺，金磬泠泠然。 
畴昔此林下，归心巢顶禅。身依寤昏寐，智月生虚圆。 
羁旅违我程，去留难双全。观身话往事，如梦游青天。 
明发止宾从，寄声琴上弦。聊书越人意，此曲名思仙。知



   卷486_29 【代楚老酬主人】鲍溶 

流水为我乡，扁舟为我宅。二毛去天远，几日人间客。 
曈曈衔山景，渺渺翔云迹。从时无定心，病处不暖席。 
烦君问岐路，为我生凄戚。百年衣食身，未死皆有役。 
曾伤无遗嗣，纵有复何益。终古北邙山，樵人卖松柏。古



   卷486_30 【沛中怀古】鲍溶 

烟芜歌风台，此是赤帝乡。赤帝今已矣，大风邈凄凉。 
惟昔仗孤剑，十年朝八荒。人言生处乐，万乘巡东方。 
高台何巍巍，行殿起中央。兴言万代事，四坐沾衣裳。 
我为异代臣，酌水祀先王。抚事复怀昔，临风独彷徨。斋



   卷486_31 【夏日华山别韩博士愈】鲍溶 

别地泰华阴，孤亭潼关口。夏日可畏时，望山易迟久。 
暂因车马倦，一逐云先后。碧霞气争寒，黄鸟语相诱。 
三峰多异态，迥举仙人手。天晴捧日轮，月夕弄星斗。 
幽疑白帝近，明见黄河走。远心不期来，真境非吾有。 
鸟鸣草木下，日息天地右。踯躅因风松，青冥谢仙叟。 
不知无声泪，中感一颜厚。青霄上何阶，别剑空朗扣。 
故乡此关外，身与名相守。迹比断根蓬，忧如长饮酒。 
生离抱多恨，方寸安可受。咫尺岐路分，苍烟蔽回首。主



   卷486_32 【春日言怀】鲍溶 

湛湛琴前酒，期自赏青春。胡为缄笑语，深念不思身。 
寂寂花舞多，嘤嘤鸟言频。心悲兄弟远，愿见相似人。 
江界田土卑，竞来东作勤。岁寒虚尽力，家外无强亲。 
杳窅青云望，无途同苦辛。知



   卷486_33 【题吴征君岩居】鲍溶 

尧泽润天下，许由心不知。真风存绵绵，常与达者期。 
有道吾不仕，有生吾不欺。澹然灵府中，独见太古时。 
地脉发醴泉，岩根生灵芝。天文若通会，星影应离离。 
亭亭傅氏岩，何独万古思。古



   卷486_34 【云溪竹园翁】鲍溶 

硠硠云溪里，翠竹和云生。古泉积涧深，竦竦如刻成。 
楚客卧云老，世间无姓名。因兹千亩业，以代双牛耕。 
乱林不可留，寸茎不可轻。风暖斗出地，仰齐故年茎。 
幽室结白茅，密叶罗众清。照水寒澹荡，对山绿峥嵘。 
苍松含古貌，秋桂俨白英。相看受天风，深夜戛击声。主



   卷486_35 【窃览都官李郎中和李舍人益酬张舍人弘静…闻雅琴见寄】鲍溶 

朝草天子奏，夜语思忧琴。因声含香气，其韵流水音。 
仙乐朱凤意，灵芝紫鸾心。翻然远求友，岂独双归林。 
松吹暑中冷，星花池上深。倘俾有声乐，请以丝和金。主



   卷486_36 【长安言怀】鲍溶 

殷殷生念厚，戚戚劳者多。二时昼夜等，百岁讵几何。 
日下文翰苑，侧身识经过。千虑恐一失，翔阳已蹉跎。 
临觞翦众忧，静寄丝桐歌。思归绕十指，五声不相和。 
暮天还巢翼，明日陨叶柯。高谢岩谷人，鹿衣带女萝。 
生不去亲爱，浮名若风波。谁令不及此，亲爱隔山河。古



   卷486_37 【秋思三首】鲍溶 

胡风吹雁翼，远别无人乡。君近雁来处，几回断君肠。 
昔奉千日书，抚心怨星霜。无书又千日，世路重茫茫。 
燕国有佳丽，蛾眉富春光。自然君归晚，花落君空堂。 
君其若不然，岁晚双鸳鸯。斋

顾兔蚀残月，幽光不如星。女儿晚事夫，颜色同秋萤。 
秋日边马思，武夫不遑宁。燕歌易水怨，剑舞蛟龙腥。 
风折连枝树，水翻无蒂萍。立身多门户，何必燕山铭。 
生世不如鸟，双双比翼翎。斋

季秋天地闲，万物生意足。我忧长于生，安得及草木。 
试从古人愿，致酒歌秉烛。燕赵皆世人，讵能长似玉。 
俯怜老期近，仰视日车速。萧飒御风君，魂梦愿相逐。 
百年夜销半，端为重缨束。斋



   卷486_38 【归雁】鲍溶 

南国春早暖，渚蒲正月生。东风吹雁心，上下和乐声。 
绕水半空去，拂云偕相迎。如防失群怨，预有侵夜惊。 
渺邈天外影，支离塞中莺。自顾摧颓羽，偏感南北情。 
乍甘烟雾劳，不顾龙沙荣。虽乐未归意，终不能自鸣。 
喜去春月满，归来秋风清。啼馀碧窗梦，望断阴山行。 
不及瑶wG燕，寄身金宫楹。古



   卷486_39 【悲湘灵】鲍溶 

山上凉云收，日斜川风止。娥皇五十弦，秋深汉江水。 
初因无象外，牵感百忧里。霜露结瑶华，烟波劳玉指。 
将随落叶去，又绕疏蘋起。哀响云合来，清馀桐半死。 
女颜万岁后，岂复婵娟子。不道神无悲，那能久如此。 
魂魄无不之，九山徒相似。没没竟不从，唯伤远人耳。 
斑斑泪篁下，恐有学瑟鬼。知



   卷486_40 【闻蝉】鲍溶 

高蝉旦夕唳，景物浮凉气。木叶渐惊年，锦字因络纬。 
稍断当窗梦，更凄临水意。清香笋蒂风，晓露莲花泪。 
馀引未全歇，凝悲寻迥至。星井欲望河，月扇看藏笥。 
谁念因声感，放歌写人事。古



   卷486_41 【怀幽期】鲍溶 

清砧击霜天外发，楚僧期到石上月。寒峰深虚独绕尽， 
夜水浅急不可越。窅机冥智难思量，无尽性月如空王。 
眼界行处不著我，天花下来惟有香，我今胡为寄他乡。古



   卷486_42 【思琴高】鲍溶 

琴仙人，得仙去。万古钓龙空有处，我持曲钩思白鱼。 
仙溪绿尽含空虚，天钧踪迹无遗馀。烧香寄影在岩树， 
东礼海日鸡鸣初。古



   卷486_43 【得储道士书】鲍溶 

婵娟春尽暮心秋，邻里同年半白头。
为问蓬莱近消息，海波平静好东游。



   卷486_44 【寒夜吟】鲍溶 

九衢金吾夜行行，上宫玉漏遥分明。霜飙乘阴扫地起， 
旅鸿迷雪绕枕声。远人归梦既不成，留家惜夜欢心发。 
罗幕画堂深皎洁，兰烟对酒客几人。兽火扬光二三月， 
细腰楚姬丝竹间。白纻长袖歌闲闲，岂识苦寒损朱颜。知



   卷486_45 【采莲曲二首】鲍溶 

弄舟朅来南塘水，荷叶映身摘莲子。暑衣清净鸳鸯喜， 
作浪舞花惊不起。殷勤护惜纤纤指，水菱初熟多新刺。主

采莲朅来水无风，莲潭如鉴松如龙。夏衫短袖交斜红， 
艳歌笑斗新芙蓉，戏鱼往听莲叶东。古



   卷486_46 【玉山谣奉送王隐者】鲍溶 

凤凰城南玉山高，石脚耸立争雄豪。攒峰胎玉气色润， 
百泉透云流不尽。万古分明对眼开，五烟窈窕呈祥近。 
有客师事金身仙，用金买得山中田。闲开玉水灌芝草， 
静醉天酒松间眠。心期南溟万里外，出山几遇光阴改。 
水玉丁东不可闻，冰华皎洁应如待。秋风引吾歌去来， 
玉山彩翠遥相催。殷勤千树玉山顶，碧洞寥寥寒锦苔。知



   卷486_47 【岐路】鲍溶 

北风送微寒，徒侣勤远征。忧人席不暖，残月马上明。 
飘飘岐路间，长见日初生。重嶂晓色浅，疏猿寒啼清。 
人间多岐路，常恐终身行。回见四方人，车轮无留声。 
空谷亦堪隐，下田非懒耕。古人有遗训，饱食非亲荣。 
我生礼义乡，少小见太平。圣贤犹羁旅，况复非其名。斋



   卷486_48 【陇头水】鲍溶 

陇头水，千古不堪闻。生归苏属国，死别李将军。 
细响风凋草，清哀雁落云。古



   卷486_49 【沙上月】鲍溶 

黄昏潮落南沙明，月光涵沙秋雪清。
水文不上烟不荡，平平玉田冷空旷。



   卷486_50 【赠李黯将军】鲍溶 

细柳连营石堑牢，平安狼火赤星高。岩云入角雕龙爽， 
寒日摇旗画兽豪。搜伏雄儿欺魍魉，射声游骑怯分毫。 
圣人唯有河湟恨，寰海无虞在一劳。主



   卷486_51 【人日陪宣州范中丞传正与范侍御宴（一作鲍防诗）】鲍溶 

人日春风绽早梅，谢家兄弟看花来。吴姬对客歌千曲， 
秦女留人酒百杯。丝柳向空轻婉转，玉山看日渐裴回。 
流光易去欢难得，莫厌频频上此台。主



   卷486_52 【古鉴】鲍溶 

古鉴含灵气象和，蛟龙盘鼻护金波。隐山道士未曾识， 
负局先生不敢磨。曾向春窗分绰约，误回秋水照蹉跎。 
世间纵有应难比，十斛明珠酬未多。主



   卷486_53 【送王炼师】鲍溶 

圣母祠堂药树香，邑君承命荐椒浆。风云大感精神地， 
雷雨频过父母乡。尽日一川侵草绿，回车二麦绕山黄。 
野人久会神仙事，敢奏歌钟庆万箱。主



   卷486_54 【寄张十七校书李仁行秀才】鲍溶 

去年八月此佳辰，池上闲闲四五人。久行月影愁迷梦， 
误入华光笑认春。一与清风上芸阁，再期秋雨过龙津。 
今年此日何由见，蓬户萧条对病身。主



   卷486_55 【送王损之秀才赴举】鲍溶 

青门珮兰客，淮水誓风流。名在乡书贡，心期月殿游。 
平沙大河急，细雨二陵秋。感此添离恨，年光不少留。斋



   卷486_56 【旧镜】鲍溶 

团团铜镜似潭水，心爱玉颜私自亲。
一经离别少年改，难与清光相见新。



   卷486_57 【忆郊天】鲍溶 

忆向郊坛望武皇，九军旗帐下南方。六龙日驭天行健， 
神母呈图地道光。浓暖气中生历草，是非烟里爱瑶浆。 
至今满耳箫韶曲，徒羡瑶池舞凤凰。知



   卷486_58 【期尽】鲍溶 

鱼锁生衣门不开，玉筐金月共尘埃。
青山石妇千年望，雷雨曾知来不来。



   卷486_59 【晚山蝉】鲍溶 

山蝉秋晚妨人语，客子惊心马亦嘶。能阅几时新碧树， 
不知何日寂金闺。若逢海月明千里，莫忘何郎寄一题。古



   卷486_60 【秋暮送裴垍员外刺婺州】鲍溶 

婺女星边气不秋，金华山水似瀛州。
含香太守心清净，去与神仙日日游。



   卷486_61 【寄薛膺昆季】鲍溶 

楚山清洛两无期，梦里春风玉树枝。
何况芙蓉楼上客，海门江月亦相思。



   卷486_62 【杨真人箓中像】鲍溶 

画中留得清虚质，人世难逢白鹤身。
应见茅盈哀老弟，为持金箓救生人。



   卷486_63 【寄卢给事汀吴员外丹】鲍溶 

姓丁黄鹤辽东去，客倩仙翁海上人。
闻道姓名多改变，只今偕是圣朝臣。



   卷486_64 【怀王直秀才】鲍溶 

乡无竹圃为三径，贫寄邻家已二年。
惟有素风身未坠，世间开口不言钱。



   卷486_65 【赠真公影堂】鲍溶 

旧房西壁画支公，昨暮今晨色不同。
远客闲心无处所，独添香火望虚空。



   卷486_66 【赠僧戒休】鲍溶 

风行露宿不知贫，明月为心又是身。
欲问月中无我法，无人无我问何人。



   卷486_67 【秋夜怀紫阁峰僧】鲍溶 

满山雨色应难见，隔涧经声又不闻。
紫阁夜深多入定，石台谁为扫秋云。



   卷486_68 【酬江公见寄】鲍溶 

曾答雁门偈，为怜同社人。多惭惠休句，偕得此阳春。主



   卷486_69 【送罗侍御归西台】鲍溶 

归台新柱史，辞府旧英髦。劝酒莲幕贵，望尘骢马高。 
诗情分绣段，剑彩拂霜毫。此举关风化，谁云别恨劳。斋



   卷486_70 【宿水亭】鲍溶 

雕楹彩槛压通波，鱼鳞碧幕衔曲玉。
夜深星月伴芙蓉，如在广寒宫里宿。



   卷486_71 【寄峨嵋山杨炼师】鲍溶 

道士夜诵蕊珠经，白鹤下绕香烟听。
夜移经尽人上鹤，仙风吹入秋冥冥。



   卷486_72 【寄海陵韩长官】鲍溶 

吏散重门印不开，玉琴招鹤舞裴回。
野人为此多东望，云雨仍从海上来。



   卷486_73 【淮南卧病感路群侍御访别】鲍溶 

西台御史重难言，落木疏篱绕病魂。
一望青云感骢马，款行黄草出柴门。



   卷486_74 【题禅定寺集公竹院】鲍溶 

公门得休静，禅寺少逢迎。任客看花醉，随僧入竹行。 
归时常犯夜，云里有经声。古



   卷486_75 【风筝】鲍溶 

何响与天通，瑶筝挂望中。彩弦非触指，锦瑟忽闻风。 
雁柱虚连势，鸾歌且坠空。夜和霜击磬，晴引凤归桐。 
幽咽谁生怨，清泠自匪躬。秦姬收宝匣，搔首不成功。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十七 
 
   
　 
　

　
 　



   卷487_1 【经旧游】鲍溶 

游鱼怀故池，倦鸟怀故窠。故山系归念，行坐青巍峨。 
羸马经旧途，此乡喜重过。居人无故老，倍感别日多。 
但见野中坟，累累如青螺。凉风日摇落，桑下松婆娑。 
叹息追古人，临风伤逝波。古人无不死，叹息欲如何。 
朅来遂远心，默默存天和。知



   卷487_2 【过薛舍人旧隐】鲍溶 

寝门来哭夜，此月小祥初。风意犹忆瑟，萤光乍近书。 
墙蒿藏宿鸟，池月上钩鱼。徒引相思泪，涓涓东逝馀。主



   卷487_3 【山居】鲍溶 

窈窕垂涧萝，蒙茸黄葛花。鸳鸯怜碧水，照影舞金沙。古



   卷487_4 【暮秋与裴居晦宴因见采菊花之作（一作暮作秋见菊）】鲍溶 

菊花低色过重阳，似忆王孙白玉觞。
今日王孙好收采，高天已下两回霜。



   卷487_5 【望麻姑山】鲍溶 

幽人往往怀麻姑，浮世悠悠仙景殊。
自从青鸟不堪使，更得蓬莱消息无。



   卷487_6 【湖上望月】鲍溶 

湖上清凉月更好，天边旅人犹未归。
几见金波满还破，草虫声畔露沾衣。



   卷487_7 【襄阳怀古】鲍溶 

襄阳太守沈碑意，身后身前几年事。
湘江千岁未为陵，水底鱼龙应识字。



   卷487_8 【秋夜对月寄僧特】鲍溶 

忆见特公赏秋处，凉溪看月清光寒。
今夕深溪又相映，特公何处共团圆。



   卷487_9 【望江中金山寺】鲍溶 

一朵蓬莱在世间，梵王宫阙翠云间。
近南溪水更清浅，闻道游人未忍还。



   卷487_10 【宿青牛谷梁炼师仙居】鲍溶 

随云步入青牛谷，青牛道士留我宿。
可怜夜久月中行，惟有坛边一枝竹。



   卷487_11 【得僧书】鲍溶 

身归紫霄岭，书下白云来。翦笋发寒字，烧花芳夜雷。 
想随香驭至，不假定钟催。斋



   卷487_12 【见袁德师侍御说江南有仙檀花，因以戏赠】鲍溶 

闻说天坛花耐凉，笑风含露对秋光。
欲求御史更分别，何似衣花岁岁香。



   卷487_13 【和王璠侍御酬友人赠白角冠】鲍溶 

芙蓉寒艳镂冰姿，天朗灯深拔豸时。
好见吹笙伊洛上，紫烟丹凤亦相随。



   卷487_14 【送僧择栖游天台二首】鲍溶 

身非居士常多病，心爱空王稍觉闲。
师问寄禅何处所，浙东青翠沃洲山。

金岭雪晴僧独归，水文霞彩衲禅衣。
可怜石室烧香夜，江月对心无是非。



   卷487_15 【上巳日寄樊瓘、樊宗宪，兼呈上浙东孟中丞简】鲍溶 

世间禊事风流处，镜里云山若画屏。
今日会稽王内史，好将宾客醉兰亭。



   卷487_16 【暮春戏赠樊宗宪】鲍溶 

羌笛胡琴春调长，美人何处乐年芳。野船弄酒鸳鸯醉， 
官路攀花騕褭狂。应和朝云垂手语，肯嫌夜色断刀光。斋



   卷487_17 【酬王侍御】鲍溶 

惭非青玉制，故以赠仙郎。希冀留书閤，提携在笔床。 
讵能辉绣服，安得似芸香。所报何珍重，清明胜夜光。古



   卷487_18 【寄宋申锡评事时从李少师移军回归】鲍溶 

君逐元侯静虏归，虎旗龙节驻春晖。欲求岱岳燔柴礼， 
已锡鲁人缝掖衣。长剑一时天外倚，五云多绕日边飞。 
心期共贺太平世，去去故乡亲食薇。古



   卷487_19 【夏日怀杜悰驸马】鲍溶 

五月清凉萧史家，瑶池分水种菱花。回文地簟龙鳞浪， 
交锁天窗蝉翼纱。闲遣青琴飞小雪，自看碧玉破甘瓜。 
仍闻圣主知书癖，凤阁烧香对五车。古



   卷487_20 【莺雏】鲍溶 

双莺衔野蝶，枝上教雏飞。避日花阴语，愁风竹里啼。 
须防美人赏，为尔好毛衣。知



   卷487_21 【上阳宫月】鲍溶 

水北宫城夜柝严，宫西新月影纤纤。受环花幌小开镜， 
移烛瑶房皆卷帘。学织机边娥影静，拜新衣上露华沾。 
合裁班扇思行幸，愿托凉风箧笥嫌。知



   卷487_22 【淮南卧病闻李相夷简移军山阳以靖东寇感激之下因抒长句】鲍溶 

太白星前龙虎符，元臣出将顺天诛。教闻清净萧丞相， 
计立安危范大夫。玉帐黄昏大刁斗，月营寒晓小单于。 
鲁连未必蹈沧海，应见麒麟新画图。知



   卷487_23 【读淮南李相行营至楚州诗】鲍溶 

阃外建牙威不宾，古来戡难忆忠臣。已分舟楫归元老， 
更使熊罴属丈人。玄象合教沧海晏，青龙喜应太山春。 
来年二月登封礼，去望台星扈日轮。知



   卷487_24 【读李相心中乐】鲍溶 

负海狂鲸纵巨鳞，四朝天子阻时巡。谁将侯玉乖南面， 
几使戎车殷左轮。久作妖星虚费日，终□天洞亦何人。 
果闻丞相心中乐，上赞陶唐一万春。知



   卷487_25 【闻国家将行封禅聊抒臣情】鲍溶 

云雨由来随六龙，玉泥瑶检不乾封。山知槱柞新烟火， 
臣望箫韶旧鼓钟。清跸间过素王庙，翠华高映大夫松。 
旅中病客谙尧曲，身贱何由奏九重。知



   卷487_26 【和淮南李相公夷简喜平淄青回军之作】鲍溶 

横笛临吹发晓军，元戎幢节拂寒云。搜山羽骑乘风引， 
下濑楼船背水分。天际兽旗摇火焰，日前鱼甲动金文。 
马毛不汗东方靖，行见萧何第一勋。知



   卷487_27 【秋暮八月十五夜与王璠侍御赏月因怆远离聊以奉寄】鲍溶 

前月月明夜，美人同远光。清尘一以间，今夕坐相忘。 
风落芙蓉露，凝馀绣服香。主



   卷487_28 【送萧世秀才】鲍溶 

心交别我西京去，愁满春魂不易醒。
从此无人访穷病，马蹄车辙草青青。



   卷487_29 【怀惠明禅师】鲍溶 

秋天欲霜夜无风，我意不在天地中。雪山世界此凉夜， 
宝月独照琉璃宫。解空长老莲花手，曾以佛书亲指授。 
雪岭无人又问来，十年夏腊平安否。古



   卷487_30 【吴中夜别】鲍溶 

楚客秋思著黄叶，吴姬夜歌停碧云。
声尽灯前各流泪，水天凉冷雁离群。



   卷487_31 【隋家井】鲍溶 

玉钩栏下寒泉水，金辘轳边影照人。
此水今为九泉路，数枝花照数堆尘。



   卷487_32 【寄王璠侍御求蜀笺】鲍溶 

蜀川笺纸彩云初，闻说王家最有馀。
野客思将池上学，石楠红叶不堪书。



   卷487_33 【湘妃列女操】鲍溶 

有虞夫人哭虞后，淑女何事又伤离。竹上泪迹生不尽， 
寄哀云和五十丝。云和终奏钧天曲，乍听宝琴遥嗣续。 
三湘测测流急绿，秋夜露寒蜀帝飞。枫林月斜楚臣宿， 
更疑川宫日黄昏。暗携女手殷勤言，环珮玲珑有无间。 
终疑既远双悄悄，苍梧旧云岂难召，老猿心寒不可啸。 
目眄眄兮意蹉跎，魂腾腾兮惊秋波。曲一尽兮忆再奏， 
众弦不声且如何。主



   卷487_34 【羽林行】鲍溶 

朝出羽林宫，入参云台议。独请万里行，不奏和亲事。 
君王重年少，深纳开边利。宝马雕玉鞍，一朝从万骑。 
煌煌都门外，祖帐光七贵。歌钟乐行军，云物惨别地。 
箫笳整部曲，幢盖动郊次。临风亲戚怀，满袖儿女泪。 
行行复何赠，长剑报恩字。古



   卷487_35 【鸣雁行】鲍溶 

七月朔方雁心苦，联影翻空落南土。八月江南阴复晴， 
浮云绕天难夜行。羽翼劳痛心虚惊，一声相呼百处鸣。 
楚童夜宿烟波侧，沙上布罗连草色。月暗风悲欲下天， 
不知何处容栖息。楚童胡为伤我神，尔不曾作远行人。 
江南羽族本不少，宁得网罗此客鸟。主



   卷487_36 【织妇词】鲍溶 

百日织彩丝，一朝停杼机。机中有双凤，化作天边衣。 
使人马如风，诚不阻音徽。影响随羽翼，双双绕君飞。 
行人岂愿行，不怨不知归。所怨天尽处，何人见光辉。主



   卷487_37 【塞上行】鲍溶 

西风应时筋角坚，承露牧马水草冷。
可怜黄河九曲尽，毡馆牢落胡无影。



   卷487_38 【采珠行】鲍溶 

东方暮空海面平，骊龙弄珠烧月明。海人惊窥水底火， 
百宝错落随龙行。浮心一夜生奸见，月质龙躯看几遍。 
擘波下去忘此身，迢迢谓海无灵神。海宫正当龙睡重， 
昨夜孤光今得弄。河伯空忧水府贫，天吴不敢相惊动。 
一团冰容掌上清，四面人入光中行。腾华乍摇白日影， 
铜镜万古羞为灵。海边老翁怨狂子，抱珠哭向无底水。 
一富何须龙颔前，千金几葬鱼腹里。鳞虫变化为阴阳， 
填海破山无景光。拊心仿佛失珠意，此土为尔离农桑。 
饮风衣日亦饱暖，老翁掷却荆鸡卵。主



   卷487_39 【采葛行】鲍溶 

春溪几回葛花黄，黄麝引子山山香。蛮女不惜手足损， 
钩刀一一牵柔长。葛丝茸茸春雪体，深涧择泉清处洗。 
殷勤十指蚕吐丝，当窗袅袅声高机。织成一尺无一两， 
供进天子五月衣。水精夏殿开凉户，冰山绕座犹难御。 
衣亲玉体又何如，杳然独对秋风曙。镜湖女儿嫁鲛人， 
鲛绡逼肖也不分。吴中角簟泛清水，摇曳胜被三素云。 
自兹贡荐无人惜，那敢更争龙手迹。蛮女将来海市头， 
卖与岭南贫估客。知



   卷487_40 【南塘二首】鲍溶 

南塘旅舍秋浅清，夜深绿蘋风不生。
莲花受露重如睡，斜月起动鸳鸯声。

塘东白日驻红雾，早鱼翻光落碧浔。
画舟兰棹欲破浪，恐畏惊动莲花心。



   卷487_41 【东邻女】鲍溶 

双飞鹧鸪春影斜，美人盘金衣上花。
身为父母几时客，一生知向何人家。



   卷487_42 【寄李都护】鲍溶 

去年河上送行人，万里弓旌一武臣。
闻道玉关烽火灭，犬戎知有外家亲。



   卷487_43 【长安旅舍怀旧山】鲍溶 

昨夜清凉梦本山，眠云唤鹤有惭颜。
青莲道士长堪羡，身外无名至老闲。



   卷487_44 【汉宫词二首】鲍溶 

柏梁宸居清窈窕，东方先生夜待诏。
夜久月当承露盘，内人吹笙舞凤鸾。

月映东窗似玉轮，未央前殿绝声尘。
宫槐花落西风起，鹦鹉惊寒夜唤人。



   卷487_45 【荐冰】鲍溶 

西陆宜先启，春寒寝庙清。历官分气候，天子荐精诚。 
已辨瑶池色，如和玉珮鸣。礼馀神转肃，曙后月残明。 
雅合霜容洁，非同雪体轻。空怜一掬水，珍重此时情。知



   卷487_46 【送薛补阙入朝（一作鲍防诗）】鲍溶 

平原门下十馀人，独受恩多未杀身。每叹陆家兄弟少， 
更怜杨氏子孙贫。柴门已断施行马，鲁酒那能醉近臣。 
赖有军中遗令在，犹将谈笑对风尘。知



   卷487_47 【句】鲍溶 

万里岐路多，一身天地窄。（见张为《主客图》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十八 
 
   
　 
　

　
 　



   卷488_1 【荐冰】卢钧 

荐冰朝日后，辟庙晓光清。不改晶荧质，能彰雨露情。 
且无霜共洁，岂与水均明。在捧摇寒色，当呈表素诚。 
凝姿陈俎豆，浮彩映窗楹。皎皎盘盂侧，棱棱严气生。主



   卷488_2 【荐冰】范传质 

乘春方启闭，羞献有常程。洁朗寒光彻，辉华素彩明。 
色凝霜雪净，影照冕旒清。肃肃将崇礼，兢兢示捧盈。 
方圆陈玉座，小大表精诚。朝觌当西陆，桃弧每共行。主



   卷488_3 【赋得芙蓉出水】贾谟 

的皪舒芳艳，红姿映绿蘋。摇风开细浪，出沼媚清晨。 
翻影初迎日，流香暗袭人。独披千叶浅，不竞百花春。 
鱼戏参差动，龟游次第新。涉江如可采，从此免迷津。主



   卷488_4 【恩赐魏文贞公诸孙旧第以导直臣】陈彦博 

阿衡随逝水，池馆主他人。天意能酬德，云孙喜庇身。 
生前由直道，殁后振芳尘。雨露新恩日，芝兰旧里春。 
勋庸留十代，光彩映诸邻。共贺升平日，从兹得谏臣。主



   卷488_5 【使南海道长沙，题道林岳麓寺】唐扶 

道林岳麓仲与昆，卓荦请从先后论。松根踏云二千步， 
始见大屋开三门。泉清或戏蛟龙窟，殿豁数尽高帆掀。 
即今异鸟声不断，闻道看花春更繁。从容一衲分若有， 
萧瑟两鬓吾能髡。逢迎侯伯转觉贵，膜拜佛像心加尊。 
稍揖皇英颒浓泪，试与屈贾招清魂。荒唐大树悉楠桂， 
细碎枯草多兰荪，沙弥去学五印字，静女来悬千尺幡。 
主人念我尘眼昏，半夜号令期至暾。迟回虽得上白舫， 
羁泄不敢言绿尊。两祠物色采拾尽，壁间杜甫真少恩。 
晚来光彩更腾射，笔锋正健如可吞。古



   卷488_6 【和兵部郑侍郎省中四松诗】唐扶 

幽抱应无语，贞松遂自栽。寄怀丞相业，因擢大夫材。 
日射苍鳞动，尘迎翠帚回。嫩茸含细粉，初叶泛新杯。 
偶圣为舟去，逢时与鹤来。寒声连晓竹，静气结阴苔。 
赫奕鸣驺至，荧煌洞户开。良辰一临眺，憩树几裴回。 
恨发风期阻，诗从绮思裁。还闻旧凋契，凡在此中培。主



   卷488_7 【和兵部郑侍郎省中四松诗】陶雍 

右相历兵署，四松皆手栽。劚时惊鹤去，移处带云来。 
根倍双桐植，花分八桂开。生成造化力，长作栋梁材。 
岂羡兰依省，犹嫌柏占台。出楼终百尺，入梦已三台。 
幽韵和宫漏，馀香度酒杯。拂冠枝上雪，染履影中苔。 
高位相承地，新诗寡和才。何由比萝蔓，樊附在条枚。古



   卷488_8 【谭子池】郭周藩 

澄水一百步，世名谭子池。余诘陵阳叟，此池当因谁。 
父老谓余说，本郡谭叔皮。开元末年中，生子字阿宜。 
坠地便能语，九岁多须眉。不饮亦不食，未尝言渴饥。 
十五锐行走，快马不能追。二十入山林，一去无还期。 
父母忆念深，乡闾为立祠。大历元年春，此儿忽来归。 
头冠簪凤凰，身著霞裳衣。普遍拯疲俗，丁宁告亲知。 
余为神仙官，下界不可祈。恐为妖魅假，不如早平夷。 
此有黄金藏，镇在兹庙基。发掘散生聚，可以救贫羸。 
金出继灵泉，湛若清琉璃。泓澄表符瑞，水旱无竭时。 
言讫辞冲虚，杳霭上玄微。凡情留不得，攀望众号悲。 
寻禀神仙诫，彻庙劚开窥。果获无穷宝，均融沾因危。 
巨源出岭顶，喷涌世间稀。异境流千古，终年福四维。斋



   卷488_9 【金谷园花发怀古】侯冽 

金谷千年后，春花发满园。红芳徒笑日，秾艳尚迎轩。 
雨湿轻光软，风摇碎影翻。犹疑施锦帐，堪叹罢朱纨。 
愁态莺吟涩，啼容露缀繁。殷勤问前事，桃李竟无言。斋



   卷488_10 【花发上林】侯冽 

花发三阳盛，香飘五柞深。素晖云积苑，红彩绣张林。 
落水随鱼戏，摇风映鸟吟。琼楼出高艳，玉辇驻浓阴。 
乱蝶枝开影，繁蜂蕊上音。鲜芳盈禁籞，布泽荷天心。斋



   卷488_11 【金谷园花发怀古】王质 

寂寥金谷涧，花发旧时园。人事空怀古，烟霞此独存。 
管弦非上客，歌舞少王孙。繁蕊风惊散，轻红鸟乍翻。 
山川终不改，桃李自无言。今日经尘路，凄凉讵可论。斋



   卷488_12 【和太原张相公山亭怀古】高铢 

斗石类岩巘，飞流泻潺湲。远壑檐宇际，孤峦雉堞间。 
何必到海岳，境幽机自闲。兹焉得高趣，高步谢东山。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百八十九 
 
   
　 
　

　
 　



   卷489_1 【八月五日中部官舍读唐历天宝已来追怆故事】舒元舆 

将寻国朝事，静读柳芳历。八月日之五，开卷忽感激。 
正当天宝末，抚事坐追惜。仰思圣明帝，贻祸在肘腋。 
杨李盗吏权，贪残日狼藉。燕戎伺其便，百万奋长戟。 
两河连烟尘，二京成瓦砾。生人死欲尽，揳业犹不息。 
肃宗传宝图，寇难连年击。天地方开泰，铸鼎成继述。 
万国哭龙衮，悲思动蛮貊。自此千秋节，不复动金石。 
悲风扬霜天，繐帷冷尘席。零落太平老，东西乱离客。 
往往为余言，呜咽泪双滴。况当近塞地，哀吹起边笛。 
抚几观陈文，使我心不怿。花萼笑繁华，温泉树容碧。 
霓裳烟云尽，梨园风雨隔。露囊与金镜，东逝惊波溺。 
昔闻欢娱事，今日成惨戚。神仙不可求，剑玺苔文积。 
万古长恨端，萧萧泰陵陌。主



   卷489_2 【坊州按狱】舒元舆 

中部接戎塞，顽山四周遭。风冷木长瘦，石硗人亦劳。 
牧守苟怀仁，痒之时为搔。其爱如赤子，始得无啼号。 
奈何贪狼心，润屋沉脂膏。攫搏如猛虎，吞噬若狂獒。 
山秃逾高采，水穷益深捞。龟鱼既绝迹，鹿兔无遗毛。 
氓苦税外缗，吏忧笑中刀。大君明四目，烛之洞秋毫。 
眷兹一州命，虑齐坠波涛。临轩诏小臣，汝往穷贪饕。 
分明举公法，为我缓穷骚。小臣诚小心，奉命如煎熬。 
饮冰不待夕，驱马凌晨皋。及此督簿书，游词出狴牢。 
门墙见狼狈，案牍闻腥臊。探情与之言，变态如奸猱。 
真非既巧饰，伪意乃深韬。去恶犹农夫，稂莠须耘耨。 
恢恢布疏网，罪者何由逃。自顾孱钝姿，利器非能操。 
六旬始归奏，霜落秋原蒿。寄谢守土臣，努力清郡曹。 
须知所甚卑，勿谓天之高。古



   卷489_3 【桥山怀古】舒元舆 

轩辕厌代千万秋，渌波浩荡东南流。今来古往无不死， 
独有天地长悠悠。我乘驿骑到中部，古闻此地为渠搜。 
桥山突兀在其左，荒榛交锁寒风愁。神仙天下亦如此， 
况我戚促同蜉游。谁言衣冠葬其下，不见弓剑何人收。 
哀喧叫笑牧童戏，阴天月落狐狸游。却思皇坟立人极， 
车轮马迹无不周。洞庭张乐降玄鹤，涿鹿大战摧蚩尤。 
知勇神天不自大，风后力牧输长筹。襄城迷路问童子， 
帝乡归去无人留。崆峒求道失遗迹，荆山铸鼎馀荒丘。 
君不见黄龙飞去山下路，断髯成草风飕飕。主



   卷489_4 【坊州按狱苏氏庄记室二贤自鄜州走马…寂寞因成诗寄之】舒元舆 

十年一相见，世俗信多岐。云雨易分散，山川长间之。 
我衔凤阙恩，按狱桥山陲。君在龙骧府，掌奏羽檄词。 
相去百馀里，魂梦自相驰。形容在胸臆，书札通相思。 
烦君爱我深，轻车忽载脂。塞门秋色老，霜气方凝姿。 
此地少平川，冈阜相参差。谁知路非远，行者多云疲。 
君能犯劲风，信宿凌欹危。情亲不自倦，下马开双眉。 
相对坐沉吟，屈指惊岁时。万事且莫问，一杯欣共持。 
阳乌忽西倾，明蟾挂高枝。卷帘引瑶玉，灭烛临霜墀。 
中庭有疏芦，淅淅闻风吹。长河卷云色，凝碧无瑕疵。 
一言开我怀，旷然澹希夷。悠悠夜方永，冷思偏相宜。 
眉睫无他人，与君闲解题。陶然叩寂寞，再请吟清诗。 
得意且忘言，何况竹与丝。顷刻过三夕，起坐轻四肢。 
明朝告行去，惨然还别离。出门送君去，君马扬金羁。 
回来坐空堂，寂寞无人知。重重碧云合，何处寻佳期。斋



   卷489_5 【履春冰】舒元舆 

投迹清冰上，凝光动早春。兢兢愁陷履，步步怯移身。 
鸟照微生水，狐听或过人。细迁形外影，轻蹑镜中轮。 
咫尺忧偏远，危疑惧已频。愿坚容足分，莫使独惊神。斋



   卷489_6 【赠李翱】舒元舆 

湘江舞罢忽成悲，便脱蛮靴出绛帷。
谁是蔡邕琴酒客，魏公怀旧嫁文姬。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十 
 
   
　 
　

　
 　



   卷490_1 【登长安慈恩寺塔】卢宗回 

东方晓日上翔鸾，西转苍龙拂露盘。渭水寒光摇藻井， 
玉峰晴色上朱阑。九重宫阙参差见，百二山河表里观。 
暂辍去蓬悲不定，一凭金界望长安。古



   卷490_2 【古镜歌】周匡物 

轩辕铸镜谁将去，曾被良工泻金取。明月中心桂不生， 
轻冰面上菱初吐。蛟龙久无雷雨声，鸾凤空踏莓苔舞。 
欲向高台对晓开，不知谁是孤光主。古



   卷490_3 【及第谣】周匡物 

水国寒消春日长，燕莺催促花枝忙。风吹金榜落凡世， 
三十三人名字香。遥望龙墀新得意，九天敕下多狂醉。 
骅骝一百三十蹄，踏破蓬莱五云地。物经千载出尘埃， 
从此便为天下瑞。斋



   卷490_4 【及第后谢座主】周匡物 

一从东越入西秦，十度闻莺不见春。试向昆山投瓦砾， 
便容灵沼濯埃尘。悲欢暗负风云力，感激潜生草木身。 
中夜自将形影语，古来吞炭是何人。斋



   卷490_5 【自题读书堂】周匡物 

窗外卷帘侵碧落，槛前敲竹响青冥。
黄昏不欲留人宿，云起风生龙虎醒。



   卷490_6 【应举题钱塘公馆】周匡物 

万里茫茫天堑遥，秦皇底事不安桥。
钱塘江口无钱过，又阻西陵两信潮。



   卷490_7 【题旅榇（一作葬宝鸡逆旅士人铭诗）】廖有方 

嗟君没世委空囊，几度劳心翰墨场。
半面为君申一恸，不知何处是家乡。



   卷490_8 【立春日呈宫傅侍郎】皇甫曙 

朝旦微风吹晓霞，散为和气满家家。不知容貌潜消落， 
且喜春光动物华。出问池冰犹塞岸，归寻园柳未生芽。 
摩娑酒瓮重封闭，待入新年共赏花。知



   卷490_9 【赋得玉声如乐】潘存实 

表质自坚贞，因人一扣鸣。静将金并响，妙与乐同声。 
杳杳疑风送，泠泠似曲成。韵含湘瑟切，音带舜弦清。 
不独藏虹气，犹能畅物情。后夔如为听，从此振琮琤。知



   卷490_10 【送林刺史简言之漳州】陈去疾 

江树欲含曛，清歌一送君。征骖辞荔浦，别袂暗松云。 
路狭横柯度，山深坠叶闻。明朝宿何处，未忍醉中分。主



   卷490_11 【忆山中】陈去疾 

长吟重悒然，为忆山中年。清瑟泛遥夜，乱花随暮烟。 
珠林馀露气，乳窦滴香泉。迹远尘埃外，花开绮藻前。 
岩罗云貌逸，竹抱水容妍。蕙磴飞英绕，萍潭片影悬。 
林藏诸曲胜，台擅一峰偏。会可标真寄，焚香对石筵。知



   卷490_12 【元夕京城和欧阳衮】陈去疾 

兰焰芳芬彻晓开，珠光新霭映人来。歌迎甲夜催银管， 
影动繁星缀玉台。别有朱门春澹荡，不妨芝火翠崔嵬。 
此时月色同沾醉，何处游轮陌上回。知



   卷490_13 【送韩将军之雁门】陈去疾 

荒塞峰烟百道驰，雁门风色暗旌旗。破围铁骑长驱疾， 
饮血将军转战危。画角吹开边月静，缦缨不信虏尘窥。 
归来长揖功成后，黄石当年故有期。知



   卷490_14 【赋得骐骥长鸣】陈去疾 

骐骥忻知己，嘶鸣忽异常。积悲摅怨抑，一举彻穹苍。 
迹类三年鸟，心驰五达庄。何言从蹇踬，今日逐腾骧。 
牛皂休维絷，天衢恣陆梁。向非逢伯乐，谁足见其长。知



   卷490_15 【偶题】陈去疾 

魂梦天南垂，宿昔万里道。池台花气深，到处生春草。斋



   卷490_16 【春宫曲】陈去疾 

流莺春晓唤樱桃，花外传呼殿影高。
抱里琵琶最承宠，君王敕赐玉檀槽。



   卷490_17 【采莲曲】陈去疾 

粉光花色叶中开，荷气衣香水上来。
棹响清潭见斜领，双鸳何事亦相猜。



   卷490_18 【踏歌行】陈去疾 

鸳鸯楼下万花新，翡翠宫前百戏陈。
夭矫翔龙衔火树，飞来瑞凤散芳春。

仙跸初传紫禁香，瑞云开处夜花芳。
繁弦促管升平调，绮缀丹莲借月光。



   卷490_19 【塞下曲】陈去疾 

春至金河雪似花，萧条玉塞但胡沙。
晓来重上关城望，惟见惊尘不见家。



   卷490_20 【送人谪幽州】陈去疾 

临路深怀放废惭，梦中犹自忆江南。
莫言塞北春风少，还胜炎荒入瘴岚。



   卷490_21 【西上辞母坟】陈去疾 

高盖山头日影微，黄昏独立宿禽稀。
林间滴酒空垂泪，不见丁宁嘱早归。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十一 
 
   
　 
　

　
 　



   卷491_1 【履春冰】张萧远 

一步一愁新，轻轻恐陷人。薄光全透日，残影半销春。 
蝉想行时翼，鱼惊蹋处鳞。底虚难驻足，岸阔怯回身。 
岂暇踟蹰久，宁辞顾盼频。愿将兢慎意，从此赴通津。知



   卷491_2 【观灯】张萧远 

十万人家火烛光，门门开处见红妆。歌钟喧夜更漏暗， 
罗绮满街尘土香。星宿别从天畔出，莲花不向水中芳。 
宝钗骤马多遗落，依旧明朝在路傍。知



   卷491_3 【送宫人入道】张萧远 

舍宠求仙畏色衰，辞天素面立阶墀。金丹拟驻千年貌， 
玉指休匀八字眉。师主与收珠翠后，君王看戴角冠时。 
从来宫女皆相妒，闻向瑶台尽泪垂。知



   卷491_4 【句】张萧远 

秦云寂寂僧还定，尽日无人鹿绕床。斋

日暮风吹官渡柳，白鸦飞出石头墙。（《废城》）主

双双白燕入祠堂。（乳石洞玉女祠。并见《主客图》）。知



   卷491_5 【见志】李播 

去岁买琴不与价，今年沽酒未还钱。
门前债主雁行立，屋里醉人鱼贯眠。



   卷491_6 【鱼上冰】王季则 

北陆收寒尽，东风解冻初。冰消通浅溜，气变跃潜鱼。 
应节似知化，扬鬐任所如。浮沉非乐藻，沿溯异传书。 
结网时空久，临川意有馀。为龙将可望，今日愧才虚。斋



   卷491_7 【鱼上冰（一作王公亮诗）】纪元皋 

春生寒气灭，稍动伏泉鱼。乍喜东风至，来观曲浦初。 
近冰朱鬣见，望日锦鳞舒。渐觉流澌退，还忻掉尾馀。 
噞喁情自乐，沿溯意宁疏。倘得随鲲化，终能戾太虚。斋



   卷491_8 【鱼上冰】吴晃 

春水潜鳞发，寒潭旧藻疏。扬鬐顺气后，振鬣上冰初。 
戏广怜空洁，浮清媚景虚。戒贪还避饵，思达每怀书。 
湿映流澌薄，狂游触浪馀。终希泮涣泽，为化北溟鱼。斋



   卷491_9 【赠柳氏妓】郑还古 

冶艳出神仙，歌声胜管弦。词轻白纻曲，歌遏碧云天。 
未拟生裴秀，如何乞郑玄。不堪金谷水，横过坠楼前。古



   卷491_10 【吉州道中】郑还古 

吉州新置掾，驰驿到条山。薏苡殊非谤，羊肠未是艰。 
自惭多白发，争敢竞朱颜。若有前生债，今朝不懊还。知



   卷491_11 【望思台】郑还古 

谗语能令骨肉离，奸情难测事堪悲。
何因掘得江充骨，捣作微尘祭望思。



   卷491_12 【日南长至】独孤铉 

玉历颁新律，凝阴发一阳。轮辉犹惜短，圭影此偏长。 
晷度经南斗，流晶尽北堂。乍疑周户耀，可爱逗林光。 
积雪销微照，初萌动早芒。更升台上望，云物已昭彰。斋



   卷491_13 【延平天庆观】王初 

剑化江边绿构新，层台不染玉梯尘。千章隐篆标龙简， 
一曲空歌降凤钧。岚气湿衣云叶晚，天香飘户月枝春。 
盟经早晚闻仙语，学种三芝伴羽人。斋



   卷491_14 【送叶秀才】王初 

快骑璁珑刻玉羁，河梁返照上征衣。层冰春近蟠龙起， 
九泽云闲独鹤飞。行想北山清梦断，重游西洛故人稀。 
汉庭狗监深知己，有日前驱负弩归。斋



   卷491_15 【送王秀才谒池州吴都督】王初 

池阳去去跃雕鞍，十里长亭百草干。衣袂障风金镂细， 
剑光横雪玉龙寒。晴郊别岸乡魂断，晓树啼乌客梦残。 
南馆星郎东道主，摇鞭休问路行难。斋



   卷491_16 【青帝】王初 

青帝邀春隔岁还，月娥孀独夜漫漫。韩凭舞羽身犹在， 
素女商弦调未残。终古兰岩栖偶鹤，从来玉谷有离鸾。 
几时幽恨飘然断，共待天池一水干。斋



   卷491_17 【银河】王初 

阊阖疏云漏绛津，桥头秋夜鹊飞频。犹残仙媛湔裙水， 
几见星妃度袜尘。历历素榆飘玉叶，涓涓清月湿冰轮。 
年来若有乘槎客，为吊波灵是楚臣。斋



   卷491_18 【书秋】王初 

千里南云度塞鸿，秋容无迹淡平空。人间玉岭清宵月， 
天上银河白昼风。潘赋登山魂易断，楚歌遗佩怨何穷。 
往来未若奇张翰，欲鲙霜鲸碧海东。斋



   卷491_19 【自和书秋】王初 

陇首斜飞避弋鸿，颓云萧索见层空。汉宫夜结双茎露， 
阊阖凉生六幕风。湘女怨弦愁不禁，鄂君香被梦难穷。 
江边两桨连歌渡，惊散游鱼莲叶东。斋



   卷491_20 【立春后作】王初 

东君珂佩响珊珊，青驭多时下九关。
方信玉霄千万里，春风犹未到人间。



   卷491_21 【梅花二首】王初 

应为阳春信未传，固将青艳属残年。
东君欲待寻佳约，剩寄衣香与粉绵。

迎春雪艳飘零极，度夕蟾华掩映多。
欲托清香传远信，一枝无计奈愁何。



   卷491_22 【春日咏梅花二首】王初 

靓妆才罢粉痕新，递晓风回散玉尘。
若遣有情应怅望，已兼残雪又兼春。

青帝来时值远芳，残花残雪尚交光。
隔年拟待春消息，得见春风已断肠。



   卷491_23 【即夕】王初 

榆叶飘零碧汉流，玉蟾珠露两清秋。
仙家若有单栖恨，莫向银台半夜游。



   卷491_24 【送陈校勘入宿】王初 

日落风回卷碧霓，芳蓬一夜拆龙泥。
银台级级连清汉，桂子香浓月杵低。



   卷491_25 【即夕】王初 

风幌凉生白袷衣，星榆才乱绛河低。
月明休近相思树，恐有韩凭一处栖。



   卷491_26 【早春咏雪】王初 

句芒宫树已先开，珠蕊琼花斗剪裁。
散作上林今夜雪，送教春色一时来。



   卷491_27 【望雪】王初 

银花珠树晓来看，宿醉初醒一倍寒。
已似王恭披鹤氅，凭栏仍是玉栏干。



   卷491_28 【雪霁】王初 

星榆叶叶昼离披，云粉千重凝不飞。
昆玉楼台珠树密，夜来谁向月中归。



   卷491_29 【舟次汴堤】王初 

曲岸兰丛雁飞起，野客维舟碧烟里。
竿头五两转天风，白日杨花满流水。



   卷491_30 【玉声如乐】刘轲 

玉叩能旋止，人言与乐并。繁音忽已阕，雅韵诎然清。 
佩想停仙步，泉疑咽夜声。曲终无异听，响极有馀情。 
特达知难拟，玲珑岂易名。昆山如可得，一片伫为荣。知



   卷491_31 【喜陈懿老示新制】朱昼 

一别一千日，一日十二忆。苦心无闲时，今夕见玉色。 
玉色复何异，弘明含群德。有文如星宿，飞入我胸臆。 
忧愁方破坏，欢喜重补塞。使我心貌全，且非黄金力。 
将攀下风手，愿假仙鸾翼。古



   卷491_32 【赠友人古镜】朱昼 

我有古时镜，初自坏陵得。蛟龙犹泥蟠，魑魅幸月蚀。 
摩久见菱蕊，青于蓝水色。赠君将照色，无使心受惑。知



   卷491_33 【赋得花藤药合寄颍阴故人】朱昼 

藤生南海滨，引蔓青且长。剪削为花枝，何人无文章。 
非才亦有心，割骨闻馀芳。繁叶落何处，孤贞在中央。 
愿盛黄金膏，寄与青眼郎。路远莫知意，水深天苍苍。知



   卷491_34 【春色满皇州（一作薛能诗）】滕迈 

蔼蔼复悠悠，春归十二楼。最明云里阙，先满日边州。 
色媚青门外，光摇紫陌头。上林荣旧树，太液镜新流。 
暖带祥烟起，清添瑞景浮。阳和如启蛰，从此事芳游。知



   卷491_35 【杨柳枝词】滕迈 

三条陌上拂金羁，万里桥边映酒旗。
此日令人肠欲断，不堪将入笛中吹。



   卷491_36 【句】滕迈 

陶令门前罥接z5，亚夫营里拂朱旗。（《柳》，
见《云溪友议》）古



   卷491_13 【留别吉州太守宗人迈】滕倪 

秋初江上别旌旗，故国无家泪欲垂。千里未知投足处， 
前程便是听猿时。误攻文字身空老，却返渔樵计已迟。 
羽翼凋零飞不得，丹霄无路接差池。古



   卷491_14 【句】滕倪 

映水有深意，见人无惧心。（《题鹭鸶障子》。 
以下并见《云溪友议》）知

白发不能容相国，也同闲客满头生。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十二 
 
   
　 
　

　
 　



   卷492_1 【吴宫】殷尧藩 

吴王爱歌舞，夜夜醉婵娟。见日吹红烛，和尘扫翠钿。 
徒令勾践霸，不信子胥贤。莫问长洲草，荒凉无限年。古



   卷492_2 【久雨】殷尧藩 

云影蔽遥空，无端淡复浓。两旬绵密雨，二月似深冬。 
诗酒从教数，帘帏一任重。孰知春有地，微露小桃红。知



   卷492_3 【郊行逢社日】殷尧藩 

酒熟送迎便，村村庆有年。妻孥亲稼穑，老稚效渔畋。 
红树青林外，黄芦白鸟边。稔看风景美，宁不羡归田。主



   卷492_4 【过友人幽居】殷尧藩 

身坐众香国，蒲团诗思新。一贫曾累我，此兴未输人。 
陋巷谁为俗，寒窗不染尘。石斋盟四友，年下顿生春。斋



   卷492_5 【过雍陶博士邸中饮（一作赠陈十四）】殷尧藩 

落叶下萧萧，幽居远市朝。偶成投辖饮，不待致书招。 
塞雁冲寒过，山云傍槛飘。此身何所似，天地一渔樵。古



   卷492_6 【游王羽士山房】殷尧藩 

落日半楼明，琳宫事事清。山横万古色，鹤带九皋声。 
易作神仙侣，难忘父子情。道人应识我，未肯说长生。知



   卷492_7 【署中答武功姚合】殷尧藩 

原中多阴雨，惟留一室明。自宜居静者，谁得问先生。 
深井泉香出，危沙药更荣。全家笑无辱，曾不见戈兵。主



   卷492_8 【赠龙阳尉马戴】殷尧藩 

早学全身术，惟令耕近田。自输官税后，常卧晚云边。 
细草沿阶长，高萝出石悬。向来名姓茂，空被外情牵。斋



   卷492_9 【上巳日赠都上人】殷尧藩 

三月初三日，千家与万家。蝶飞秦地草，莺入汉宫花。 
鞍马皆争丽，笙歌尽斗奢。吾师无所愿，惟愿老烟霞。古

曲水公卿宴，香尘尽满街。无心修禊事，独步到禅斋。 
细草萦愁目，繁花逆旅怀。绮罗人走马，遗落凤凰钗。主



   卷492_10 【送沈亚之尉南康】殷尧藩 

行迈南康路，客心离怨多。暮烟葵叶屋，秋月竹枝歌。 
孤鹤唳残梦，惊猿啸薜萝。对江翘首望，愁泪叠如波。斋



   卷492_11 【奉送刘使君王屋山隐居】殷尧藩 

散发风檐下，沈沈日渐曛。鹰拳擒野雀，蛛网猎飞蚊。 
群动能归计，吾生亦谩勤。尘缘难著眼，晚兴寄青云。古



   卷492_12 【寄许浑秀才】殷尧藩 

文字饥难煮，为农策最良。兴来鉏晓月，倦后卧斜阳。 
秋稼连千顷，春花醉几场。任他名利客，车马闹康庄。知



   卷492_13 【送客游吴】殷尧藩 

吴国水中央，波涛白渺茫。衣逢梅雨渍，船入稻花香。 
海戍通盐灶，山村带蜜房。欲知苏小小，君试到钱塘。主



   卷492_14 【陆丞相故宅】殷尧藩 

衣冠零落久，今日事堪伤。厨起青烟薄，门开白日长。 
残梅欹古道，名石卧颓墙。山色依然好，兴衰未可量。斋



   卷492_15 【中元日观诸道士步虚】殷尧藩 

玄都开秘箓，白石礼先生。上界秋光净，中元夜气清。 
星辰朝帝处，鸾鹤步虚声。玉洞花长发，珠宫月最明。 
扫坛天地肃，投简鬼神惊。倘赐刀圭药，还留不死名。斋



   卷492_16 【醉赠刘十二（一作寄岭南张明府）】殷尧藩 

春草正凄凄，知君过恶溪。莺将吉了语，猿共猓然啼。 
别路魂先断，还家梦几迷。定寻雷令剑，应识越王笄。 
树色多于北，潮声少向西。椰花好为酒，谁伴醉如泥。斋



   卷492_17 【早朝】殷尧藩 

曙钟催入紫宸朝，列炬流虹映绛绡。天近鳌头花簇仗， 
风低豹尾乐鸣韶。衣冠一变无夷俗，律令重颁有正条。 
昨日钟山甘露降，玻璃满赐出宫瓢。斋



   卷492_18 【帝京二首】殷尧藩 

列郡征才起俊髦，万机独使圣躬劳。开藩上相颁龙节， 
破虏将军展豹韬。地入黄图三辅壮，天垂华盖七星高。 
迎春别赐瑶池宴，捧进金盘五色桃。斋

龙虎山河御气通，遥瞻帝阙五云红。英雄尽入江东籍， 
将相多收蓟北功。礼乐日稽三代盛，梯航岁贡万方同。 
都将俭德熙文治，淳俗应还太古风。古



   卷492_19 【宫词】殷尧藩 

悄悄深宫不见人，倚阑惟见石麒麟。芙蓉帐冷愁长夜， 
翡翠帘垂隔小春。天远难通青鸟信，风寒欲动锦花茵。 
夜深怕有羊车过，自起笼灯看雪纹。古



   卷492_20 【郊居作】殷尧藩 

碧树浓阴护短垣，苍江春暖渚凫喧。买鱼试唤鸣榔艇， 
寻鹤因行隔垄村。生理何凭文是业，世情纵遣酒盈樽。 
相逢谓我迂疏甚，欲辨还憎恐失言。古



   卷492_21 【闲居】殷尧藩 

茂苑闲居木石同，旋开小径翦蒿蓬。虚游心在鸿濛外， 
穴处身疑培塿中。花影一阑吟夜月，松声半榻卧秋风。 
百年寄傲聊容膝，何必高车驷马通。古



   卷492_22 【暮春述怀】殷尧藩 

为客山南二十年，愁来怳近落花天。阴云带雨连山脊， 
湿气成岚滴树巅。邻屋有声敲石火，野禽无语避茶烟。 
此时若遇孙阳顾，肯服盐车不受鞭。古



   卷492_23 【端午日】殷尧藩 

少年佳节倍多情，老去谁知感慨生。不效艾符趋习俗， 
但祈蒲酒话升平。鬓丝日日添头白，榴锦年年照眼明。 
千载贤愚同瞬息，几人湮没几垂名。古



   卷492_24 【九日】殷尧藩 

万里飘零十二秋，不堪今倚夕阳楼。壮怀空掷班超笔， 
久客谁怜季子裘。瘴雨蛮烟朝暮景，平芜野草古今愁。 
酣歌欲尽登高兴，强把黄花插满头。古



   卷492_25 【九日病起】殷尧藩 

重阳开满菊花金，病起支床惜赏心。紫蟹霜肥秋纵好， 
绿醅蚁滑晚慵斟。眼窥薄雾行殊倦，身怯寒风坐未禁。 
沈醉又成来岁约，遣怀聊作记时吟。古



   卷492_26 【寒夜】殷尧藩 

云冷江空岁暮时，竹阴梅影月参差。鸡催梦枕司晨早， 
更咽寒城报点迟。人事纷华潜动息，天心静默运推移。 
凭谁荡涤穷残候，入眼东风喜在期。古



   卷492_27 【喜雨】殷尧藩 

临岐终日自裴回，干我茅斋半亩苔。山上乱云随手变， 
浙东飞雨过江来。一元和气归中正，百怪苍渊起蛰雷。 
千里稻花应秀色，酒樽风月醉亭台。古



   卷492_28 【春游】殷尧藩 

明日城东看杏花，叮咛童子蚤将车。路从丹凤楼前过， 
酒向金鱼馆里赊。绿水满沟生杜若，暖云将雨湿泥沙。 
绝胜羊傅襄阳道，车骑西风拥鼓笳。古



   卷492_29 【夜酌溪楼】殷尧藩 

楼居溪上凉生早，坐对城头起暮笳。打鼓泊船何处客， 
捣衣隔竹是谁家。玉绳低转宵初迥，银烛高烧月近斜。 
得意引杯须痛饮，好怀那许负年华。古



   卷492_30 【旅行（一作金陵道中）】殷尧藩 

烟树寒林半有无，野人行李更萧疏。堠长堠短逢官马， 
山北山南闻鹧鸪。万里关河成传舍，五更风雨忆呼卢。 
寂寥一点寒灯在，酒熟邻家许夜沽。古



   卷492_31 【下第东归作】殷尧藩 

十载驱驰倦荷锄，三年生计鬓萧疏。辛勤几逐英雄后， 
乙榜犹然姓氏虚。欲射狼星把弓箭，休将萤火读诗书。 
身贱自惭贫骨相，朗啸东归学钓鱼。古



   卷492_32 【还京口】殷尧藩 

黄鹤山头雪未消，行人归计在今朝。城高铁瓮江山壮， 
地接金陵草木凋。北府市楼闻旧酒，南桥官柳识归桡。 
吏民莫见参军面，水宿风餐鬓发焦。古



   卷492_33 【襄口阻风】殷尧藩 

雪浪排空接海门，孤舟三日阻龙津。曹瞒曾堕周郎计， 
王导难遮庾亮尘。鸥散白云沈远浦，花飞红雨送残春。 
篙师整缆候明发，仍谒荒祠问鬼神。古



   卷492_34 【潭州独步】殷尧藩 

鹤发垂肩懒著巾，晚凉独步楚江滨。一帆暝色鸥边雨， 
数尺筇枝物外身。习巧未逢医拙手，闻歌先识采莲人。 
笑看斥鷃飞翔去，乐处蓬莱便有春。古



   卷492_35 【金陵怀古】殷尧藩 

黄道天清拥珮珂，东南王气秣陵多。江吞彭蠡来三蜀， 
地接昆仑带九河。凤阙晓霞红散绮，龙池春水绿生波。 
华夷混一归真主，端拱无为乐太和。古



   卷492_36 【登凤凰台二首】殷尧藩 

凤凰台上望长安，五色宫袍照水寒。彩笔十年留翰墨， 
银河一夜卧阑干。三山飞鸟江天暮，六代离宫草树残。 
始信人生如一梦，壮怀莫使酒杯干。古

梧桐叶落秋风老，人去台空凤不来。梁武台城芳草合， 
吴王宫殿野花开。石头城下春生水，燕子堂前雨长苔。 
莫问人间兴废事，百年相遇且衔杯。知



   卷492_37 【韩信庙】殷尧藩 

长空鸟尽将军死，无复中原入马蹄。身向九泉还属汉， 
功超诸将合封齐。荒凉古庙惟松柏，咫尺长陵又鹿麋。 
此日深怜萧相国，竟无一语到金闺。知



   卷492_38 【访许浑】殷尧藩 

去郭来寻隐者居，柳阴假步小篮舆。每期会面初偿约， 
却计论心旧得书。浅绿垣墙绵薜荔，淡红池沼映芙渠。 
为言肯共留连饮，涧有青芹罟有鱼。知



   卷492_39 【李舍人席上感遇】殷尧藩 

微云敛雨天气清，松声出树秋泠泠。窗户长含碧萝色， 
溪流时带蛟龙腥。一官到手不可避，万事役我徒劳形。 
飘然曳杖出门去，无数好山江上横。知



   卷492_40 【和赵相公登鹳雀楼（楼在河中府，前瞻中条，下瞰大河）】殷尧藩 

危楼高架泬寥天，上相闲登立彩旃。树色到京三百里， 
河流归汉几千年。晴峰耸日当周道，秋谷垂花满舜田。 
云路何人见高志，最看西面赤阑前。知



   卷492_41 【冬至酬刘使君】殷尧藩 

异乡冬至又今朝，回首家山入梦遥。渐喜一阳从地复， 
却怜群沴逐冰消。梅含露蕊知迎腊，柳拂宫袍忆候朝。 
多少故人承宴赏，五云堆里听箫韶。知



   卷492_42 【李节度平虏诗】殷尧藩 

百万王师下日边，将军雄略可图全。元勋未论封茅异， 
捷势应知破竹然。燕警无烽清朔漠，秦文有宝进蓝田。 
太平从此销兵甲，记取红羊换劫年。知



   卷492_43 【金陵上李公垂侍郎】殷尧藩 

海国微茫散晓暾，郁葱佳气满乾坤。六朝空据长江险， 
一统今归圣代尊。西北诸峰连朔漠，东南众水合昆仑。 
愿从吾道禧文运，再使河清俗化淳。知



   卷492_44 【赠惟俨师】殷尧藩 

焕然文采照青春，一策江湖自在身。云锁木龛聊息影， 
雪香纸袄不生尘。谈禅早续灯无尽，护法重编论有神。 
拟扫绿阴浮佛寺，桫椤高树结为邻。知



   卷492_45 【寄许浑秀才】殷尧藩 

万木惊秋叶渐稀，静探造化见玄机。眼前谁悟先天理， 
去后还知今日非。树拥秣陵千嶂合，云开萧寺一僧归。 
汉廷累下征贤诏，未许严陵老钓矶。知



   卷492_46 【送白舍人渡江】殷尧藩 

晓发龙江第一程，诸公同济似登瀛。海门日上千峰出， 
桃叶波平一棹轻。横锁已沈王濬筏，投鞭难阻谢玄兵。 
片时喜得东风便，回首钟声隔凤城。知



   卷492_47 【送刘禹锡侍御出刺连州】殷尧藩 

遐荒迢递五羊城，归兴浓消客里情。家近似忘山路险， 
土甘殊觉瘴烟轻。梅花清入罗浮梦，荔子红分广海程。 
此去定知偿隐趣，石田春雨读书耕。知



   卷492_48 【送韦侍御报使西蕃】殷尧藩 

归奏圣朝行万里，却衔天诏报蕃臣。本是诸生守文墨， 
今将匹马静烟尘。旅宿关河逢暮雨，春耕亭障识遗民。 
此去多应收故地，宁辞沙塞往来频。知



   卷492_49 【寒食城南即事因访蓝田韦明府】殷尧藩 

闲出城南禁火天，路傍骑马独摇鞭。青松古墓伤碑碣， 
红杏春园羡管弦。徒说鸊鹈膏玉剑，漫夸蚨血点铜钱。 
世间尽是悠悠事，且饮韦家冷酒眠。知



   卷492_50 【送源中丞使新罗（一作姚合诗）】殷尧藩 

赤墀奉命使殊方，官重霜台紫绶光。玉节在船清海怪， 
金函开诏抚夷王。云晴渐觉山川异，风便宁知道路长。 
谁得似君将雨露，海东万里洒扶桑。知



   卷492_51 【送景玄上人还山】殷尧藩 

嵩阳听罢讲经钟，远访庭闱锡度空。蒲履谩从归后织， 
衲衣犹记别时缝。地横龙朔连沙暝，山入乌桓碧树重。 
梵宇传来金贝叶，花前拜捧慰亲容。知



   卷492_52 【宫人入道】殷尧藩 

卸却宫妆锦绣衣，黄冠素服制相宜。锡名近奉君王旨， 
佩箓新参老氏师。白昼无情趋玉陛，清宵有梦步瑶池。 
绿鬟女伴含愁别，释尽当年妒宠私。知



   卷492_53 【友人山中梅花】殷尧藩 

南国看花动远情，沈郎诗苦瘦容生。铁心自儗山中赋， 
玉笛谁将月下横。临水一枝春占早，照人千树雪同清。 
好风吹醒罗浮梦，莫听空林翠羽声。知



   卷492_54 【客中有感】殷尧藩 

天地一身在，头颅五十过。流年消壮志，空使泪成河。斋



   卷492_55 【忆家二首】殷尧藩 

新霁飏林初，蘋花贴岸舒。故乡今夜月，犹得照孤庐。知

树拥溪边阁，山浮雨后岚。白头归未得，梦里望江南。古



   卷492_56 【江行二首】殷尧藩 

暝色沧州迥，秋声玉峡长。只因江上月，不觉过浔阳。主

晚泊长江口，寒沙白似霜。年光流不尽，东去水声长。知



   卷492_57 【偶题】殷尧藩 

越女收龙眼，蛮儿拾象牙。长安千万里，走马送谁家。斋



   卷492_58 【关中伤乱后】殷尧藩 

去岁干戈险，今年蝗旱忧。关西归战马，海内卖耕牛。知



   卷492_59 【楚江怀古】殷尧藩 

骚灵不可见，楚些竟谁闻。欲采蘋花去，沧州隔暮云。斋



   卷492_60 【张飞庙】殷尧藩 

威名垂万古，勇力冠当时。回首三分国，何人赋黍离。知



   卷492_61 【生公讲台】殷尧藩 

暝色护楼台，阴云昼未开。一尘无处著，花雨遍苍苔。斋



   卷492_62 【席上听琴】殷尧藩 

高堂流月明，万籁不到耳。一听清心魂，飞絮春纷起。知



   卷492_63 【酬雍秀才二首】殷尧藩 

晚市人烟合，归帆带夕阳。栖迟未归客，犹著锦衣裳。斋

卧病茅窗下，惊闻两月过。兴来聊赋咏，清婉逼阴何。主



   卷492_64 【竹】殷尧藩 

窗户尽萧森，空阶凝碧阴。不缘冰雪里，为识岁寒心。古



   卷492_65 【春怨】殷尧藩 

柳花扑帘春欲尽，绿阴障林莺乱啼。
只愁明日送春去，落日满园啼竹鸡。



   卷492_66 【馆娃宫】殷尧藩 

宫女三千去不回，真珠翠羽是尘埃。
夫差旧国久破碎，红燕自归花自开。



   卷492_67 【汉宫词三首】殷尧藩 

成帝夫人泪满怀，璧宫相趁落空阶。
可怜玉貌花前死，惟有君恩白燕钗。

霍家有女字成君，年少教人著绣裙。
枉杀宫中许皇后，椒房恩泽是浮云。

骏马金鞍白玉鞭，宫中来取李延年。
承恩直日鸳鸯殿，一曲清歌在九天。



   卷492_68 【同州端午】殷尧藩 

鹤发垂肩尺许长，离家三十五端阳。
儿童见说深惊讶，却问何方是故乡。



   卷492_69 【夜过洞庭】殷尧藩 

笙歌只解闹花天，谁是敲冰掉小船。
为觅潇湘幽隐处，夜深载月听鸣泉。



   卷492_70 【游山南寺二首】殷尧藩 

山中尽日无人到，竹外交加百鸟鸣。
昨日小楼微雨过，樱桃花落晚风晴。

踏碎羊山黄叶堆，天飞细雨隐轻雷。
朗陵莫讶来何晚，不忍听君话别杯。



   卷492_71 【寄太仆田卿二首】殷尧藩 

客窗强饮太匆匆，急雨寒风意万重。
蓦上心来消未得，梦回又听五更钟。

一阳才动伏群阴，万物于今寓太音。
若喜长生添线日，微微消息识天心。



   卷492_72 【新昌井】殷尧藩 

辘轳千转劳筋力，待得甘泉渴杀人。
且共山麋同饮涧，玉沙铺底浅磷磷。



   卷492_73 【经靖安里】殷尧藩 

巷底萧萧绝市尘，供愁疏雨打黄昏。
悠然一曲泉明调，浅立闲愁轻闭门。



   卷492_74 【闻筝歌】殷尧藩 

凄凄切切断肠声，指滑音柔万种情。
花影深沈遮不住，度帏穿幕又残更。



   卷492_75 【吹笙歌】殷尧藩 

伶儿竹声愁绕空，秦女泪湿燕支红。
玉桃花片落不住，三十六簧能唤风。



   卷492_76 【赠歌人郭婉二首】殷尧藩 

石家金谷旧歌人，起唱花筵泪满巾。
红粉少年诸弟子，一时惆怅望梁尘。

云满衣裳月满身，轻盈归步过流尘。
五更无限留连意，常恐风花又一春。



   卷492_77 【潭州席上赠舞柘枝妓】殷尧藩 

姑苏太守青娥女，流落长沙舞柘枝。
坐满绣衣皆不识，可怜红脸泪双垂。



   卷492_78 【句】殷尧藩 

瘴雨出虹蝀，蛮烟渡江急。尝闻岛夷俗，犀象满城邑。 
（《寄岭南张明甫》，见《方舆胜览》）。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十三 
 
   
　 
　

　
 　



   卷493_1 【虎丘山真娘墓】沈亚之 

金钗沦剑壑，兹地似花台。油壁何人值，钱塘度曲哀。 
翠馀长染柳，香重欲薰梅。但道行云去，应随魂梦来。主



   卷493_2 【答殷尧藩赠罢泾源记室】沈亚之 

劳君辍雅话，听说事疆场。提笔从征虏，飞书始伏羌。 
河流辞马岭，节卧听龙骧。孤负平生剑，空怜射斗光。斋



   卷493_3 【五月六日，发石头城，步望前船，示舍弟兼寄侯郎】沈亚之 

客子去淮阳，逶迤别梦长。水关开夜锁，雾棹起晨凉。 
烟月期同赏，风波勿异行。隐山曾撼橹，转濑指遥樯。 
蒲叶吴刀绿，筠筒楚粽香。因书报惠远，为我忆檀郎。斋



   卷493_4 【别庞子肃】沈亚之 

自为应仙才，丹砂炼几回。山秋梦桂树，月晓忆瑶台。 
雨雪依岩避，烟云逐步开。今朝龙仗去，早晚鹤书来。古



   卷493_5 【春色满皇州】沈亚之 

何处春辉好，偏宜在雍州。花明夹城道，柳暗曲江头。 
风软游丝重，光融瑞气浮。斗鸡怜短草，乳燕傍高楼。 
绣毂盈香陌，新泉溢御沟。回看日欲暮，还骑似川流。古



   卷493_6 【宿白马津寄寇立】沈亚之 

客思听蛩嗟，秋怀似乱砂。剑头悬日影，蝇鼻落灯花。 
天外归鸿断，漳南别路赊。闻君同旅舍，几得梦还家。知



   卷493_7 【汴州船行赋岸傍所见】沈亚之 

古木晓苍苍，秋林拂岸香。露珠虫网细，金缕兔丝长。 
秋浪时回沫，惊鳞乍触航。蓬烟拈绿线，棘实缀红囊。 
乱穗摇鼯尾，出根挂凤肠。聊持一濯足，谁道比沧浪。知



   卷493_8 【送文颖上人游天台】沈亚之 

露花浮翠瓦，鲜思起芳丛。此际断客梦，况复别志公。 
既历天台去，言过赤城东。莫说人间事，崎岖尘土中。主



   卷493_9 【宿后自华阳行次昭应寄王直方】沈亚之 

重归能几日，物意早如春。暖色先骊岫，寒声别雁群。 
川光如戏剑，帆态似翔云。为报东园蝶，南枝日已曛。斋



   卷493_10 【题海榴树呈八叔大人】沈亚之 

曾在蓬壶伴众仙，文章枝叶五云边。几时奉宴瑶台下， 
何日移荣玉砌前。染日裁霞深雨露，凌寒送暖占风烟。 
应笑强如河畔柳，逢波逐浪送张骞。斋



   卷493_11 【西蕃请谒庙】沈亚之 

肃肃层城里，巍巍祖庙清。圣恩覃布濩，异域献精诚。 
冠盖分行列，戎夷辨姓名。礼终齐百拜，心洁表忠贞。 
瑞气千重色，箫韶九奏声。仗移迎日转，旌动逐风轻。 
休运威仪正，年推俎豆盈。不才惭圣泽，空此望华缨。主



   卷493_12 【劝政楼下观百官献寿】沈亚之 

御气黄花节，临轩紫陌头。早阳生彩仗，霁色入仙楼。 
献寿皆鸳鹭，瞻天在冕旒。菊尊开九日，凤历启千秋。 
乐阕祥烟起，杯酣瑞影收。年年歌舞夕，此地庆皇休。主



   卷493_13 【山出云】沈亚之 

片云朝出岫，孤色迥难亲。盖小辞山早，根轻触石新。 
飘扬经绿野，明丽照青春。拂树疑舒叶，临江似结鳞。 
从龙方有感，捧日岂无因。看助为霖去，恩沾雨露均。主



   卷493_14 【曲江亭望慈恩杏花发】沈亚之 

曲台晴好望，近接梵王家。十亩开金地，千株发杏花。 
带云犹误雪，映日欲欺霞。紫陌传香远，红泉落影斜。 
园中春尚早，亭上路非赊。芳景偏堪赏，其如积岁华。主



   卷493_15 【村居】沈亚之 

有树巢宿鸟，无酒共客醉。月上蝉韵残，梧桐阴绕地。 
独出村舍门，吟剧微风起。萧萧芦荻丛，叫啸如山鬼。 
应缘我憔悴，为我哭秋思。主



   卷493_16 【春词酬元微之（一作施肩吾诗）】沈亚之 

黄莺啼时春日高，红芳发尽井边桃。
美人手暖裁衣易，片片轻花落翦刀。



   卷493_17 【题侯仙亭】沈亚之 

新创仙亭覆石坛，雕梁峻宇入云端。
岭北啸猿高枕听，湖南山色卷帘看。



   卷493_18 【送庞子肃】沈亚之 

三年游宦也迷津，马困长安九陌尘。
都作无成不归去，古来妻嫂笑苏秦。



   卷493_19 【梦挽秦弄玉】沈亚之 

泣葬一枝红，生同死不同。金钿坠芳草，香绣满春风。 
旧日闻箫处，高楼当月中。梨花寒食夜，深闭翠微宫。知



   卷493_20 【梦别秦穆公】沈亚之 

击髆舞，恨满烟光无处所。泪如雨，欲拟著辞不成语。 
金凤衔红旧绣衣，几度宫中同看舞。人间春日正欢乐， 
日暮东风何处去。知



   卷493_21 【梦游秦宫（一作题宫门）】沈亚之 

君王多感放东归，从此秦宫不复期。
春景似伤秦丧主，落花如雨泪胭脂。



   卷493_22 【湘中怨】沈亚之 

隆佳秀兮昭盛时，播薰绿兮淑华归。顾室荑与处萼兮， 
潜重房以饰姿。见稚态之韶羞兮，蒙长霭以为帏。 
醉融光兮渺渺瀰瀰，迷千里兮涵烟眉，晨陶陶兮暮熙熙。 
舞婑那之秾条兮，骋盈盈以披迟。酡游颜兮倡蔓卉縠， 
流茜霓兮石发髓旎。（《风光词》）。知

溯青山兮江之隅，拖湘波兮袅绿裾。荷拳拳兮未舒， 
匪同归兮将焉如。（《汜人歌》）。斋



   卷493_23 【文祝延二阕】沈亚之 

闽山之杭杭兮水堋堋，吞荒抱大兮香叠层。 
腾气清浑兮朝昏，神生其中兮宅幽凝。居如山兮惠如水， 
处端卓兮赴下而忘鄙。集人之祈兮从人之所市， 
攀清明兮叩仿佛。我民清兮期吉日，愿听诚兮陈所当。 
侯临我兮恩如光，照导兮天覆。惠流吾兮乐且康， 
恭闻侯兮饮食失常。民萦忧兮心苦疮，饱我之饥兮侯由有谷。 
神有泽兮宜荫沃，脱侯之恙兮归侯之多福。 
群卑勤之恭洁兮，鉴贞盟乎山竹。（右一阕为祈神）。主

兕载吹兮音咿咿，铜铙呶兮睋呼眓睢。樟之盖兮麓下， 
云垂幄兮为帷。合吾民兮将安，维吾侯之康兮乐欣。 
肴盘列兮答神，神摆渔篁兮降拂窣窣。 
右持妓兮左夫人，态修邃兮佻眇。调丹含琼兮瑳佳笑， 
馨炮膻燔兮溢按豆。爵盎无虚兮果摭杂佑， 
秋云清醉兮流融光。巫裾旋兮觋袖翔， 
瞪虚凝兮览回杨。语神欢兮酒云央，望吾侯兮遵赏事。 
朝马驾兮搦宝辔，千弭函弦兮森道骑。吾何乐兮神轩， 
维侯之康兮居游自遂。（右一阕为酬神）。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十四 
 
   
　 
　

　
 　



   卷494_1 【及第后过扬子江】施肩吾 

忆昔将贡年，抱愁此江边。鱼龙互闪烁，黑浪高于天。 
今日步春草，复来经此道。江神也世情，为我风色好。知



   卷494_2 【夜宴曲】施肩吾 

兰缸如昼晓不眠，玉堂夜起沈香烟。青娥一行十二仙， 
欲笑不笑桃花然。碧窗弄娇梳洗晚，户外不知银汉转。 
被郎嗔罚琉璃盏，酒入四肢红玉软。知



   卷494_3 【效古兴】施肩吾 

金雀无旧钗，缃绮无旧裾。唯有一寸心，长贮万里夫。 
南轩夜虫织已促，北牖飞蛾绕残烛。只言众口铄千金， 
谁信独愁销片玉。不知岁晚归不归，又将啼眼缝征衣。知



   卷494_4 【古别离二首】施肩吾 

古人谩歌西飞燕，十年不见狂夫面。三更风作切梦刀， 
万转愁成系肠线。所嗟不及牛女星，一年一度得相见。主

老母别爱子，少妻送征郎。血流既四面，乃一断二肠。 
不愁寒无衣，不怕饥无粮。惟恐征战不还乡， 
母化为鬼妻为孀。斋



   卷494_5 【壮士行】施肩吾 

一斗之胆撑脏腑，如磥之筋碍臂骨。有时误入千人丛， 
自觉一身横突兀。当今四海无烟尘，胸襟被压不得伸。 
冻枭残虿我不取，污我匣里青蛇鳞。斋



   卷494_6 【代征妇怨】施肩吾 

寒窗羞见影相随，嫁得五陵轻薄儿。长短艳歌君自解， 
浅深更漏妾偏知。画裙多泪鸳鸯湿，云鬓慵梳玳瑁垂。 
何事不看霜雪里，坚贞惟有古松枝。斋



   卷494_7 【送人南游】施肩吾 

见说南行偏不易，中途莫忘寄书频。凌空瘴气堕飞鸟， 
解语山魈恼病人。闽县绿娥能引客，泉州乌药好防身。 
异花奇竹分明看，待汝归来画取真。斋



   卷494_8 【赠边将】施肩吾 

轻生奉国不为难，战苦身多旧箭瘢。玉匣锁龙鳞甲冷， 
金铃衬鹘羽毛寒。皂貂拥出花当背，白马骑来月在鞍。 
犹恐犬戎临虏塞，柳营时把阵图看。斋



   卷494_9 【上礼部侍郎陈情】施肩吾 

九重城里无亲识，八百人中独姓施。弱羽飞时攒箭险， 
蹇驴行处薄冰危。晴天欲照盆难反，贫女如花镜不知。 
却向从来受恩地，再求青律变寒枝。斋



   卷494_10 【早春残雪】施肩吾 

春景照林峦，玲珑雪影残。井泉添碧甃，药圃洗朱栏。 
云路迷初醒，书堂映渐难。花分梅岭色，尘减玉阶寒。 
远称栖松鹤，高宜点露盘。伫逢春律后，阴谷始堪看。斋



   卷494_11 【送端上人游天台】施肩吾 

师今欲向天台去，来说天台意最真。溪过石桥为险处， 
路逢毛褐是真人。云边望字钟声远，雪里寻僧脚迹新。 
只可且论经夏别，莫教琪树两回春。斋



   卷494_12 【惜花】施肩吾 

落尽万株红，无人解系风。今朝芳径里，惆怅锦机空。知



   卷494_13 【冲夜行】施肩吾 

夜行无月时，古路多荒榛。山鬼遥把火，自照不照人。斋



   卷494_14 【夜愁曲】施肩吾 

歌者歌未绝，愁人愁转增。空把琅玕枝，强挑无心灯。知



   卷494_15 【杂古词五首】施肩吾 

可怜江北女，惯唱江南曲。摇荡木兰舟，双凫不成浴。斋

郎为七上香，妾作笼下灰。归时即暖热，去罢生尘埃。主

夜裁鸳鸯绮，朝织蒲桃绫。欲试一寸心，待缝三尺冰。知

怜时鱼得水，怨罢商与参。不如山栀子，却能结同心。古

红颜感暮花，白日同流水。思君若孤灯，一夜一心死。斋



   卷494_16 【幼女词】施肩吾 

幼女才六岁，未知巧与拙。向夜在堂前，学人拜新月。知



   卷494_17 【买地词】施肩吾 

买地不惜钱，为多芳桂丛。所期在清凉，坐起闻香风。斋



   卷494_18 【弋阳访古】施肩吾 

行逢葛溪水，不见葛仙人。空抛青竹杖，咒作葛陂神。知



   卷494_19 【幽居乐】施肩吾 

万籁不在耳，寂寥心境清。无妨数茎竹，时有萧萧声。斋



   卷494_20 【湘川怀古】施肩吾 

湘水终日流，湘妃昔时哭。美色已成尘，泪痕犹在竹。知



   卷494_21 【秋山吟】施肩吾 

夜吟秋山上，袅袅秋风归。月色清且冷，桂香落人衣。斋



   卷494_22 【寒夜】施肩吾 

三复招隐吟，不知寒夜深。看看西来月，移到青天心。知



   卷494_23 【湘竹词】施肩吾 

万古湘江竹，无穷奈怨何。年年长春笋，只是泪痕多。斋



   卷494_24 【观花后游慈恩寺】施肩吾 

世事知难了，应须问苦空。羞将看花眼，来入梵王宫。知



   卷494_25 【乞巧词】施肩吾 

乞巧望星河，双双并绮罗。不嫌针眼小，只道月明多。斋



   卷494_26 【不见来词】施肩吾 

乌鹊语千回，黄昏不见来。漫教脂粉匣，闭了又重开。知



   卷494_27 【夜起来（一作起夜来）】施肩吾 

香销连理带，尘覆合欢杯。懒卧相思枕，愁吟夜起来。斋



   卷494_28 【笑卿卿词】施肩吾 

笑向卿卿道，耽书夜夜多。出来看玉兔，又欲过银河。知



   卷494_29 【感遇词】施肩吾 

一种貌如仙，人情要自偏。罗敷有底好，最得使君怜。斋



   卷494_30 【及第后夜访月仙子】施肩吾 

自喜寻幽夜，新当及第年。还将天上桂，来访月中仙。知



   卷494_31 【定情乐】施肩吾 

敢嗟君不怜，自是命不谐。著破三条裙，却还双股钗。斋

感郎双条脱，新破八幅绡。不惜榆荚钱，买人金步摇。主



   卷494_32 【宿南一上人山房】施肩吾 

窗牖月色多，坐卧禅心静。青鬼来试人，夜深弄灯影。古



   卷494_33 【兰渚泊】施肩吾 

家在洞水西，身作兰渚客。天昼无纤云，独坐空江碧。主



   卷494_34 【经吴真君旧宅】施肩吾 

古仙炼丹处，不测何岁年。至今空宅基，时有五色烟。古



   卷494_35 【古相思】施肩吾 

十访九不见，甚于菖蒲花。可怜云中月，今夜堕我家。主



   卷494_36 【瀑布】施肩吾 

豁开青冥颠，写出万丈泉。如裁一条素，白日悬秋天。古



   卷494_37 【金尺石】施肩吾 

丹砂画顽石，黄金横一尺。人世较短长，仙家爱平直。主



   卷494_38 【秋洞宿】施肩吾 

夜深秋洞里，风雨报龙归。何事触人睡，不教胡蝶飞。古



   卷494_39 【效古词】施肩吾 

姊妹无多兄弟少，举家钟爱年最小。
有时绕树山鹊飞，贪看不待画眉了。



   卷494_40 【山中得刘秀才京书】施肩吾 

自笑家贫客到疏，满庭烟草不能锄。
今朝谁料三千里，忽得刘京一纸书。



   卷494_41 【望夫词】施肩吾 

手爇寒灯向影频，回文机上暗生尘。
自家夫婿无消息，却恨桥头卖卜人。



   卷494_42 【忆四明山泉】施肩吾 

爱彼山中石泉水，幽深夜夜落空里。
至今忆得卧云时，犹自涓涓在人耳。



   卷494_43 【西山静中吟】施肩吾 

重重道气结成神，玉阙金堂逐日新。
若数西山得道者，连予便是十三人。



   卷494_44 【天柱山赠峨嵋田道士】施肩吾 

古称天柱连九天，峨嵋道士栖其巅。
近闻教得玄鹤舞，试凭驱出青芝田。



   卷494_45 【夜岩谣】施肩吾 

夜上幽岩踏灵草，松枝已疏桂枝老。
新诗几度惜不吟，此处一声风月好。



   卷494_46 【岛夷行】施肩吾 

腥臊海边多鬼市，岛夷居处无乡里。
黑皮年少学采珠，手把生犀照咸水。



   卷494_47 【帝宫词】施肩吾 

自得君王宠爱时，敢言春色上寒枝。
十年宫里无人问，一日承恩天下知。



   卷494_48 【叹花词】施肩吾 

前日满林红锦遍，今日绕林看不见。
空馀古岸泥土中，零落胭脂两三片。



   卷494_49 【杜鹃花词】施肩吾 

杜鹃花时夭艳然，所恨帝城人不识。
丁宁莫遣春风吹，留与佳人比颜色。



   卷494_50 【晓光词】施肩吾 

日轮浮动羲和推，东方一轧天门开。
风神为我扫烟雾，四海荡荡无尘埃。



   卷494_51 【望晓词】施肩吾 

揽衣起兮望秋河，濛濛远雾飞轻罗。
蟠桃树上日欲出，白榆枝畔星无多。



   卷494_52 【海边远望】施肩吾 

扶桑枝边红皎皎，天鸡一声四溟晓。
偶看仙女上青天，鸾鹤无多采云少。



   卷494_53 【听南僧说偈词】施肩吾 

师子座中香已发，西方佛偈南僧说。
惠风吹尽六条尘，清净水中初见月。



   卷494_54 【春日美新绿词】施肩吾 

前日萌芽小于粟，今朝草树色已足。
天公不语能运为，驱遣羲和染新绿。



   卷494_55 【对月忆嵩阳故人】施肩吾 

团团月光照西壁，嵩阳故人千里隔。
不知三十六峰前，定为何处峰前客。



   卷494_56 【赠莎地道士】施肩吾 

莎地阴森古莲叶，游龟暗老青苔甲。
池边道士夸眼明，夜取蟭螟摘蚊睫。



   卷494_57 【效古词】施肩吾 

莫愁新得年十六，如蛾双眉长带绿。
初学箜篌四五人，莫愁独自声前足。



   卷494_58 【冬日观早朝】施肩吾 

紫烟捧日炉香动，万马千车踏新冻。
绣衣年少朝欲归，美人犹在青楼梦。



   卷494_59 【观吴偃画松】施肩吾 

君有绝艺终身宝，方寸巧心通万造。
忽然写出涧底松，笔下看看一枝老。



   卷494_60 【题山僧水阁】施肩吾 

山房水阁连空翠，沈沈下有蛟龙睡。
老僧趺坐入定时，不知花落黄金地。



   卷494_61 【登岘亭怀孟生】施肩吾 

岘山自高水自绿，后辈词人心眼俗。
鹿门才子不再生，怪景幽奇无管属。



   卷494_62 【吴中代蜀客吟】施肩吾 

身狎吴儿家在蜀，春深屡唱思乡曲。
峨眉风景无主人，锦江悠悠为谁绿。



   卷494_63 【戏咏榆荚】施肩吾 

风吹榆钱落如雨，绕林绕屋来不住。
知尔不堪还酒家，漫教夷甫无行处。



   卷494_64 【寄李补阙】施肩吾 

苍生应怪君起迟，蒲轮重辗嵩阳道。
功成名遂来不及，三十六峰仙鹤老。



   卷494_65 【贫客吟】施肩吾 

l6毯敝衣无处结，寸心耿耿如刀切。
今朝欲泣泉客珠，及到盘中却成血。



   卷494_66 【诮山中叟】施肩吾 

老人今年八十几，口中零落残牙齿。
天阴伛偻带嗽行，犹向岩前种松子。



   卷494_67 【闻山中步虚声】施肩吾 

何人步虚南峰顶，鹤唳九天霜月冷。
仙词偶逐东风来，误飘数声落尘境。



   卷494_68 【题龙池山人】施肩吾 

主人家在龙池侧，水中有鱼不敢食。
终朝采药供仙厨，却笑桃花少颜色。



   卷494_69 【玩新桃花】施肩吾 

几叹红桃开未得，忽惊造化新装饰。
一种同沾荣盛时，偏荷清光借颜色。



   卷494_70 【山石榴花】施肩吾 

深色胭脂碎剪红，巧能攒合是天公。
莫言无物堪相比，妖艳西施春驿中。



   卷494_71 【玩友人庭竹】施肩吾 

曾去玄洲看种玉，那似君家满庭竹。
客来不用呼清风，此处挂冠凉自足。



   卷494_72 【秋夜山居二首】施肩吾 

幽居正想餐霞客，夜久月寒珠露滴。
千年独鹤两三声，飞下岩前一枝柏。

去雁声遥人语绝，谁家素机织新雪。
秋山野客醉醒时，百尺老松衔半月。



   卷494_73 【秋夜山中别友人】施肩吾 

独鹤孤云两难说，明朝又作东西别。
知君少壮无几年，莫爱闲吟老松月。



   卷494_74 【赠别王炼师往罗浮】施肩吾 

道俗骈阗留不住，罗浮山上有心期。
却愁仙处人难到，别后音书寄与谁。



   卷494_75 【春日餐霞阁】施肩吾 

洒水初晴物候新，餐霞阁上最宜春。
山花四面风吹入，为我铺床作锦茵。



   卷494_76 【喜友再相逢】施肩吾 

三十年前与君别，可怜容色夺花红。
谁知日月相催促，此度见君成老翁。



   卷494_77 【候仙词】施肩吾 

西归公子何时降，南岳先生早晚来。
巡历世间犹未遍，乞求鸾鹤且裴回。



   卷494_78 【修仙词】施肩吾 

丹田自种留年药，玄谷长生续命芝。
世上漫忙兼漫走，不知求己更求谁。



   卷494_79 【夏日题方师院】施肩吾 

火天无处买清风，闷发时来入梵宫。
只向方师小廊下，回看门外是樊笼。



   卷494_80 【春游乐】施肩吾 

一年三百六十日，赏心那似春中物。
草迷曲坞花满园，东家少年西家出。



   卷494_81 【仙客归乡词二首】施肩吾 

六合八荒游未半，子孙零落暂归来。
井边不认捎云树，多是门人在后栽。

洞中日月洞中仙，不算离家是几年。
出郭始知人代变，又须抛却古时钱。



   卷494_82 【云州饮席】施肩吾 

酒肠虽满少欢情，身在云州望帝城。
巡次合当谁改令，先须为我打还京。



   卷494_83 【戏赠李主簿】施肩吾 

官罢江南客恨遥，二年空被酒中消。
不知暗数春游处，偏忆扬州第几桥。



   卷494_84 【春词（一作沈亚之诗）】施肩吾 

黄鸟啼多春日高，红芳开尽井边桃。
美人手暖裁衣易，片片轻云落剪刀。



   卷494_85 【题景上人山门】施肩吾 

水有青莲沙有金，老僧于此独观心。
愁人欲寄中峰宿，只恐白猿啼夜深。



   卷494_86 【妓人残妆词】施肩吾 

云髻已收金凤凰，巧匀轻黛约残妆。
不知昨夜新歌响，犹在谁家绕画梁。



   卷494_87 【临水亭】施肩吾 

只怪素亭黏黛色，溪烟为我染莓苔。
欲知源上春风起，看取桃花逐水来。



   卷494_88 【听范玄长吟】施肩吾 

声声扣出碧琅玕，能使秋猿欲叫难。
诗兴未穷心更远，手垂青拂向云看。



   卷494_89 【观叶生画花】施肩吾 

心窍玲珑貌亦奇，荣枯只在手中移。
今朝故向霜天里，点破繁花四五枝。



   卷494_90 【洗丹沙词】施肩吾 

千淘万洗紫光攒，夜火荧荧照玉盘。
恐是麻姑残米粒，不曾将与世人看。



   卷494_91 【长安春夜吟】施肩吾 

露盘滴时河汉微，美人灯下裁春衣。
蟾蜍东去鹊南飞，芸香省中郎不归。



   卷494_92 【自述】施肩吾 

箧贮灵砂日日看，欲成仙法脱身难。
不知谁向交州去，为谢罗浮葛长官。



   卷494_93 【少年行】施肩吾 

醉骑白马走空衢，恶少皆称电不如。
五凤街头新勒辔，半垂衫袖揖金吾。



   卷494_94 【越中遇寒食】施肩吾 

去岁清明霅溪口，今朝寒食镜湖西。
信知天地心不易，还有子规依旧啼。



   卷494_95 【赠采药叟】施肩吾 

老去唯将药裹行，无家无累一身轻。
却教年少取书卷，小字灯前斗眼明。



   卷494_96 【清夜忆仙宫子】施肩吾 

夜静门深紫洞烟，孤行独坐忆神仙。
三清宫里月如昼，十二宫楼何处眠。



   卷494_97 【江南怨】施肩吾 

愁见桥边荇叶新，兰舟枕水楫生尘。
从来不是无莲采，十顷莲塘卖与人。



   卷494_98 【送绝尘子归旧隐二首】施肩吾 

云水千重绕洞门，独归何处是桃源。
仙方不用随身去，留与人间老子孙。

班藤为杖草为衣，万壑千峰独自归。
纵令相忆谁相报，桂树岩边人信稀。



   卷494_99 【送裴秀才归淮南】施肩吾 

怪来频起咏刀头，枫叶枝边一夕秋。
又向江南别才子，却将风景过扬州。



   卷494_100 【钱塘渡口】施肩吾 

天堑茫茫连沃焦，秦皇何事不安桥。
钱塘渡口无钱纳，已失西兴两信潮。



   卷494_101 【春日宴徐君池亭】施肩吾 

暂凭春酒换愁颜，今日应须醉始还。
池上有门君莫掩，从教野客见青山。



   卷494_102 【山中送友人】施肩吾 

欲折杨枝别恨生，一重枝上一啼莺。
乱山重叠云相掩，君向乱山何处行。



   卷494_103 【寄王少府】施肩吾 

采松仙子徒销日，吃菜山僧枉过生。
多谢蓝田王少府，人间诗酒最关情。



   卷494_104 【赠女道士郑玉华二首】施肩吾 

玄发新簪碧藕花，欲添肌雪饵红砂。
世间风景那堪恋，长笑刘郎漫忆家。

明镜湖中休采莲，却师阿母学神仙。
朱丝误落青囊里，犹是箜篌第几弦。



   卷494_105 【寄西台李侍御】施肩吾 

二千馀里采琼瑰，到处伤心瓦砾堆。
唯有绣衣周柱史，独将珠玉挂西台。



   卷494_106 【赠凌仙姥】施肩吾 

阿母从天降几时，前朝惟有汉皇知。
仙桃不啻三回熟，饱见东方一小儿。



   卷494_107 【晚春送王秀才游剡川】施肩吾 

越山花去剡藤新，才子风光不厌春。
第一莫寻溪上路，可怜仙女爱迷人。



   卷494_108 【冯上人院】施肩吾 

扰扰凡情逐水流，世间多喜复多忧。
一回行到冯公院，便欲令人百事休。



   卷494_109 【金吾词】施肩吾 

行拥朱轮锦幨儿，望仙门外叱金羁。
染须偷嫩无人觉，唯有平康小妇知。



   卷494_110 【观舞女】施肩吾 

缠红结紫畏风吹，袅娜初回弱柳枝。
买笑未知谁是主，万人心逐一人移。



   卷494_111 【鄠县村居】施肩吾 

欲住村西日日慵，上山无水引高踪。
谁能求得秦皇术，为我先驱紫阁峰。



   卷494_112 【酬周秀才】施肩吾 

三展蜀笺皆郢曲，我心珍重甚琼瑶。
应缘水府龙神睡，偷得蛟人五色绡。



   卷494_113 【旅次文水县喜遇李少府】施肩吾 

为君三日废行程，一县官人是酒朋。
共忆襄阳同醉处，尚书坐上纳银觥。



   卷494_114 【夏雨后题青荷兰若】施肩吾 

僧舍清凉竹树新，初经一雨洗诸尘。
微风忽起吹莲叶，青玉盘中泻水银。



   卷494_115 【途中逢少女】施肩吾 

身倚西门笑向东，牡丹初折一枝红。
市头日卖千般镜，知落谁家新匣中。



   卷494_116 【山中玩白鹿】施肩吾 

绕洞寻花日易销，人间无路得相招。
呦呦白鹿毛如雪，踏我桃花过石桥。



   卷494_117 【山居乐】施肩吾 

鸾鹤每于松下见，笙歌常向坐中闻。
手持十节龙头杖，不指虚空即指云。



   卷494_118 【襄阳曲】施肩吾 

大堤女儿郎莫寻，三三五五结同心。
清晨对镜理容色，意欲取郎千万金。



   卷494_119 【望夫词二首】施肩吾 

看看北雁又南飞，薄幸征夫久不归。
蟢子到头无信处，凡经几度上人衣。

何事经年断书信，愁闻远客说风波。
西家还有望夫伴，一种泪痕儿最多。



   卷494_120 【少妇游春词】施肩吾 

簇锦攒花斗胜游，万人行处最风流。
无端自向春园里，笑摘青梅叫阿侯。



   卷494_121 【折柳枝】施肩吾 

伤见路边杨柳春，一重折尽一重新。
今年还折去年处，不送去年离别人。



   卷494_122 【归将吟】施肩吾 

百战放归成老翁，馀生得出死人中。
今朝授敕三回舞，两赐青娥又拜公。



   卷494_123 【惜花词】施肩吾 

千树繁红绕碧泉，正宜尊酒对芳年。
明朝欲饮还来此，只怕春风却在前。



   卷494_124 【抛缠头词】施肩吾 

翠娥初罢绕梁词，又见双鬟对舞时。
一抱红罗分不足，参差裂破凤凰儿。



   卷494_125 【望骑马郎】施肩吾 

碧蹄新压步初成，玉色郎君弄影行。
赚杀唱歌楼上女，伊州误作石州声。



   卷494_126 【春日钱塘杂兴二首】施肩吾 

酒姥溪头桑袅袅，钱塘郭外柳毵毵。
路逢邻妇遥相问，小小如今学养蚕。

西邻年少问东邻，柳岸花堤几处新。
昨夜雨多春水阔，隔江桃叶唤何人。



   卷494_127 【玩手植松】施肩吾 

却思毫末栽松处，青翠才将众草分。
今日散材遮不得，看看气色欲凌云。



   卷494_128 【夜笛词】施肩吾 

皎洁西楼月未斜，笛声寥亮入东家。
却令灯下裁衣妇，误剪同心一半花。



   卷494_129 【赠郑伦吹凤管】施肩吾 

喃喃解语凤凰儿，曾听梨园竹里吹。
谁谓五陵年少子，还将此曲暗相随。



   卷494_130 【蜀茗词】施肩吾 

越碗初盛蜀茗新，薄烟轻处搅来匀。
山僧问我将何比，欲道琼浆却畏嗔。



   卷494_131 【春霁】施肩吾 

煎茶水里花千片，候客亭中酒一樽。
独对春光还寂寞，罗浮道士忽敲门。



   卷494_132 【讽山云】施肩吾 

闲云生叶不生根，常被重重蔽石门。
赖有风帘能扫荡，满山晴日照乾坤。



   卷494_133 【日晚归山词】施肩吾 

虎迹新逢雨后泥，无人家处洞边溪。
独行归客晚山里，赖有鹧鸪临路岐。



   卷494_134 【玩花词】施肩吾 

今朝造化使春风，开折西施面上红。
竟日眼前犹不足，数株舁入寸心中。



   卷494_135 【长安早春】施肩吾 

报花消息是春风，未见先教何处红。
想得芳园十馀日，万家身在画屏中。



   卷494_136 【再酬李先辈】施肩吾 

清辞再发郢人家，字字新移锦上花。
能使龙宫买绡女，低回不敢织轻霞。



   卷494_137 【寄隐者】施肩吾 

路绝空林无处问，幽奇山水不知名。
松门拾得一片屐，知是高人向此行。



   卷494_138 【寄四明山子】施肩吾 

高栖只在千峰里，尘世望君那得知。
长忆去年风雨夜，向君窗下听猿时。



   卷494_139 【观美人】施肩吾 

漆点双眸鬓绕蝉，长留白雪占胸前。
爱将红袖遮娇笑，往往偷开水上莲。



   卷494_140 【收妆词】施肩吾 

斜月胧胧照半床，茕茕孤妾懒收妆。
灯前再览青铜镜，枉插金钗十二行。



   卷494_141 【仙女词】施肩吾 

仙女群中名最高，曾看王母种仙桃。
手题金简非凡笔，道是天边玉兔毛。



   卷494_142 【仙翁词】施肩吾 

世间无远可为游，六合朝行夕已周。
坛上夜深风雨静，小仙乘月击苍虬。



   卷494_143 【遇李山人】施肩吾 

游山游水几千重，二十年中一度逢。
别易会难君且住，莫交青竹化为龙。



   卷494_144 【同张炼师溪行】施肩吾 

青溪道士紫霞巾，洞里仙家旧是邻。
每见桃花逐流水，无回不忆武陵人。



   卷494_145 【桃源词二首】施肩吾 

夭夭花里千家住，总为当时隐暴秦。
归去不论无旧识，子孙今亦是他人。

秦世老翁归汉世，还同白鹤返辽城。
纵令记得山川路，莫问当时州县名。



   卷494_146 【送道友游山】施肩吾 

欲驻如今未老形，万重山上九芝清。
君今若问采芝路，踏水踏云攀杳冥。



   卷494_147 【赠王屋刘道士】施肩吾 

小有洞中长住客，大罗天下后来仙。
出门即是寻常处，未可还它跨鹤鞭。



   卷494_148 【谢自然升仙】施肩吾 

分明得道谢自然，古来漫说尸解仙。
如花年少一女子，身骑白鹤游青天。



   卷494_149 【秋吟献李舍人】施肩吾 

肠结愁根酒不消，新惊白发长愁苗。
主司傥许题名姓，笔下看成度海桥。



   卷494_150 【山中喜静和子见访】施肩吾 

绝壁深溪无四邻，每逢猿鹤即相亲。
小奴惊出垂藤下，山犬今朝吠一人。



   卷494_151 【春日题罗处士山舍】施肩吾 

乱叠千峰掩翠微，高人爱此自忘机。
春风若扫阶前地，便是山花带锦飞。



   卷494_152 【访松岭徐炼师】施肩吾 

千仞峰头一谪仙，何时种玉已成田。
开经犹在松阴里，读到南华第几篇。



   卷494_153 【江南织绫词】施肩吾 

卿卿买得越人丝，贪弄金梭懒画眉。
女伴能来看新bE，鸳鸯正欲上花枝。



   卷494_154 【宿兰若】施肩吾 

听钟投宿入孤烟，岩下病僧犹坐禅。
独夜客心何处是，秋云影里一灯然。



   卷494_155 【题禅僧院】施肩吾 

栖禅枝畔数花新，飞作琉璃池上尘。
谷鸟自啼猿自叫，不能愁得定中人。



   卷494_156 【送绝粒僧】施肩吾 

碧洞青萝不畏深，免将饥渴累禅心。
若期野客来相访，一室无烟何处寻。



   卷494_157 【早春游曲江】施肩吾 

芳处亦将枯槁同，应缘造化未施功。
羲和若拟动炉鞴，先铸曲江千树红。



   卷494_158 【佳人览镜】施肩吾 

每坐台前见玉容，今朝不与昨朝同。
良人一夜出门宿，减却桃花一半红。



   卷494_159 【遇王山人】施肩吾 

每欲寻君千万峰，岂知人世也相逢。
一瓢遗却在何处，应挂天台最老松。



   卷494_160 【遇醉道士】施肩吾 

霞帔寻常带酒眠，路傍疑是酒中仙。
醉来不住人家宿，多向远山松月边。



   卷494_161 【送人归台州】施肩吾 

莫驱归骑且徘徊，更遣离情四五杯。
醉后不忧迷客路，遥看瀑布识天台。



   卷494_162 【赠施仙姑】施肩吾 

缥缈吾家一女仙，冰容虽小不知年。
有时频夜看明月，心在嫦娥几案边。



   卷494_163 【山院观花】施肩吾 

初来唯见空树枝，今朝满院花如雪。
门前为报诸少年，明日来迟不堪折。



   卷494_164 【经桃花夫人庙】施肩吾 

谁能枉驾入荒榛，随例形相土木身。
不及连山种桃树，花开犹得识夫人。



   卷494_165 【代农叟吟】施肩吾 

且将一笑悦丰年，渐老那能日日眠。
引客特来山地上，坐看秋水落红莲。



   卷494_166 【下第春游】施肩吾 

羁情含蘖复含辛，泪眼看花只似尘。
天遣春风领春色，不教分付与愁人。



   卷494_167 【送僧游越】施肩吾 

麻衣年少雪为颜，却笑孤云未是闲。
此去若逢花柳月，栖禅莫向苎罗山。



   卷494_168 【遇越州贺仲宣】施肩吾 

君在镜湖西畔住，四明山下莫经春。
门前几个采莲女，欲泊莲舟无主人。



   卷494_169 【江南积雨叹】施肩吾 

人厌为霖水毁溪，床边生菌路成泥。
雨师一日三回到，栋里闲云岂得栖。



   卷494_170 【云中道上作】施肩吾 

羊马群中觅人道，雁门关外绝人家。
昔时闻有云中郡，今日无云空见沙。



   卷494_171 【同诸隐者夜登四明山】施肩吾 

半夜寻幽上四明，手攀松桂触云行。
相呼已到无人境，何处玉箫吹一声。



   卷494_172 【戏郑申府】施肩吾 

年少郑郎那解愁，春来闲卧酒家楼。
胡姬若拟邀他宿，挂却金鞭系紫骝。



   卷494_173 【宿干越亭】施肩吾 

琵琶洲上人行绝，干越亭中客思多。
月满秋江山冷落，不知谁问夜如何。



   卷494_174 【少女词二首】施肩吾 

娇羞不肯点新黄，踏过金钿出绣床。
信物无端寄谁去，等闲裁破锦鸳鸯。

同心带里脱金钱，买取头花翠羽连。
手执木兰犹未惯，今朝初上采菱船。



   卷494_175 【冬词】施肩吾 

锦绣堆中卧初起，芙蓉面上粉犹残。
台前也欲梳云髻，只怕盘龙手捻难。



   卷494_176 【昭君怨】施肩吾 

马上徒劳别恨深，总缘如玉不输金。
已知贱妾无归日，空荷君王有悔心。



   卷494_177 【赠仙子】施肩吾 

欲令雪貌带红芳，更取金瓶泻玉浆。
凤管鹤声来未足，懒眠秋月忆萧郎。



   卷494_178 【越溪怀古】施肩吾 

忆昔西施人未求，浣纱曾向此溪头。
一朝得侍君王侧，不见玉颜空水流。



   卷494_179 【秋夜山中赠别友人】施肩吾 

何处邀君话别情，寒山木落月华清。
莫愁今夜无诗思，已听秋猿第一声。



   卷494_180 【大堤新咏】施肩吾 

行路少年知不知，襄阳全欠旧来时。
宜城贾客载钱出，始觉大堤无女儿。



   卷494_181 【宿四明山】施肩吾 

黎洲老人命余宿，杳然高顶浮云平。
下视不知几千仞，欲晓不晓天鸡声。



   卷494_182 【禁中新柳】施肩吾 

万条金钱带春烟，深染青丝不直钱。
又免生当离别地，宫鸦啼处禁门前。



   卷494_183 【酬张明府】施肩吾 

潘令新诗忽寄来，分明绣段对花开。
此时欲醉红楼里，正被歌人劝一杯。



   卷494_184 【安吉天宁寺闻磬】施肩吾 

玉磬敲时清夜分，老龙吟断碧天云。
邻房逢见广州客，曾向罗浮山里闻。



   卷494_185 【句】施肩吾 

年来如抛梭，不老应不得。（以下见《纪事》）。主

花眼绽红斟酒看，药心抽绿带烟锄。（赠友人下第闲居）知

颠狂楚客歌成雪，媚赖吴娘笑是盐。古

荷翻紫盖摇波面，蒲莹青刀插水湄。斋

烟黏薜荔龙须软，雨压芭蕉凤翅垂。（二联并百韵， 
山居诗所存，不见其全）知

茶为涤烦子，酒为忘忧君。（见《说郛》）。古

锄药顾老叟，焚香呼小青。（见陈继儒《珍珠船》）斋

遗却白鸡呼喌喌。（见《野客丛谈》）。主

五通本是佛家奴，身著青衣一足无。（寺宿为五通所挠作。 
以下见《海录碎事》）古

天边有仙药，为我补三关。斋

世人谁不爱年长，所欲皆非保命方。主

但看日及花，惟是朝可怜。（《槿花》）。知

池塘已长鸡头叶，篱落初开狗脊花。（赠临平湖主人）古

出路船为脚，供官本是奴。（《赠盐官主人》）斋

一言感著热铁心，为人剑下偷青娥。（《老侠词》）主

青鬓丈人不识愁。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十五 
 
   
　 
　

　
 　



   卷495_1 【不赴拾遗召】费冠卿 

君亲同是先王道，何如骨肉一处老。
也知臣子合佐时，自古荣华谁可保。



   卷495_2 【闲居即事】费冠卿 

生计唯将三尺僮，学他贤者隐墙东。照眠夜后多因月， 
扫地春来只藉风。几处红旗驱战士，一园青草伴衰翁。 
子房仙去孔明死，更有何人解指踪。主



   卷495_3 【酬范中丞见】费冠卿 

花宫柳陌正从行，紫袂金鞍问姓名。战国方须礼干木， 
康时何必重侯嬴。捧将束帛山僮喜，传示银钩邑客惊。 
直为云泥相去远，一言知己杀身轻。主



   卷495_4 【秋日与冷然上人寺庄观稼】费冠卿 

世人从扰扰，独自爱身闲。美景当新霁，随僧过远山。 
村桥出秋稼，空翠落澄湾。唯有中林犬，犹应望我还。斋



   卷495_5 【题中峰】费冠卿 

中峰高拄泬寥天，上有茅庵与石泉。
晴景猎人曾望见，青蓝色里一僧禅。



   卷495_6 【蒙召拜拾遗书情二首】费冠卿 

拾遗帝侧知难得，官紧才微恐不胜。
好是中朝绝亲友，九华山下诏来征。

三千里外一微臣，二十年来任运身。
今日忽蒙天子召，自惭惊动国中人。



   卷495_7 【挂树藤】费冠卿 

本为独立难，寄彼高树枝。蔓衍数条远，溟濛千朵垂。 
向日助成阴，当风藉持危。谁言柔可屈，坐见蟠蛟螭。斋



   卷495_8 【枕流石】费冠卿 

不为幽岸隐，古色涵空出。愿以清泚流，鉴此坚贞质。 
傍临玉光润，时泻苔花密。往往惊游鳞，尚疑垂钓日。古



   卷495_9 【久居京师感怀诗】费冠卿 

茕独不为苦，求名始辛酸。上国无交亲，请谒多少难。 
九月风到面，羞汗成冰片。求名俟公道，名与公道远。 
力尽得一名，他喜我且轻。家书十年绝，归去知谁荣。 
马嘶渭桥柳，特地起秋声。斋



   卷495_10 【答萧建】费冠卿 

自地上青峰，悬崖一万重。践危频侧足，登堑半齐胸。 
飞狖啼攀桂，游人喘倚松。入林寒z9々，近瀑雨濛濛。
径滑石棱上，寺开山掌中。幡花扑净地，台殿印晴空。 
胜境层层别，高僧院院逢。泉鱼候洗钵，老玃戏撞钟。 
外户凭云掩，中厨课水舂。搜泥时和面，拾橡半添穜。 
渡壑缘槎险，持灯入洞穷。夹天开壁峭，透石蹙波雄。 
润蔼清无土，潭深碧有龙。畬田一片净，谷树万株浓。 
野客登临惯，山房幽寂同。寒炉树根火，夏牖竹稍风。 
边鄙筹贤相，黔黎托圣躬。君能弃名利，岁晏一相从。知



   卷495_31 【代书问费征君九华亭】萧建 

见说九华峰上寺，日宫犹在下方开。
其中幽境客难到，请为诗中图画来。



   卷495_32 【献主文】刘虚白 

二十年前此夜中，一般灯烛一般风。
不知岁月能多少，犹著麻衣待至公。



   卷495_33 【句】刘虚白 

知道醉乡无户税，任他荒却下丹田。斋



   卷495_34 【山出云（元和元年试）】张复 

山静云初吐，霏微触石新。无心离碧岫，有叶占青春。 
散类如虹气，轻同不让尘。凌空还似翼，映润欲成鳞。 
异起临汾鼎，疑随出峡神。为霖终济旱，非独降贤人。斋



   卷495_35 【山出云】张胜之 

片云初出岫，孤迥色难亲。盖小辞山近，根轻触石新。 
飘飖经绿野，明丽照晴春。拂树疑舒叶，临流似结鳞。 
从龙方有感，捧日岂无因。看取为霖去，恩沾雨露均。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十六 
 
   
　 
　

　
 　



   卷496_1 【送狄尚书镇太原】姚合 

授钺儒生贵，倾朝赴饯筵。麾幢官在省，礼乐将临边。 
代马龙相杂，汾河海暗连。远戎移帐幕，高鸟避旌旃。 
天下屯兵处，皇威破虏年。防秋嫌垒近，入塞必身先。 
中外恩重叠，科名岁接连。散材无所用，老向琐闱眠。知



   卷496_2 【送杨尚书祭西岳】姚合 

报功严祀典，宠诏下明庭。酒气飘林岭，香烟入杳冥。 
乐清三奏备，词直百神听。衣拂云霞湿，诗通水石灵。 
何因逐驺骑，暂得到岩扃。知



   卷496_3 【送李侍御过夏州（一作送李廓侍郎）】姚合 

酬恩不顾名，走马觉身轻。迢递河边路，苍茫塞上城。 
沙寒无宿雁，虏近少闲兵。饮罢挥鞭去，旁人意气生。主



   卷496_4 【送李起居赴池州】姚合 

天子念疲民，分忧辍侍臣。红旗高起焰，绿野静无尘。 
阙下亲知别，江南惠化新。朝昏即千里，且愿话逡巡。斋



   卷496_5 【送刘詹事赴寿州】姚合 

殷勤莫遽起，四坐悉同袍。世上诗难得，林中酒更高。 
隋堤傍杨柳，楚驿在波涛。别后书频寄，无辞费笔毫。古



   卷496_6 【送裴大夫赴亳州】姚合 

杭人遮道路，垂泣浙江前。谯国迎舟舰，行歌汴水边。 
周旋君量远，交代我才偏。寒日严旌戟，晴风出管弦。 
一杯诚淡薄，四坐愿留连。异政承殊泽，应为天下先。古



   卷496_7 【送徐州韦仅行军】姚合 

饯幕俨征轩，行军归大藩。山程度函谷，水驿到夷门。 
晓日诗情远，春风酒色浑。逡巡何足贵，所贵尽残樽。知



   卷496_8 【送刘禹锡郎中赴苏州】姚合 

三十年来天下名，衔恩东守阖闾城。初经咸谷眠山驿， 
渐入梁园问水程。霁日满江寒浪静，春风绕郭白蘋生。 
虎丘野寺吴中少，谁伴吟诗月里行。知

州城全是故吴宫，香径难寻古藓中。云水计程千里远， 
轩车送别九衢空。鹤声高下听无尽，潮色朝昏望不同。 
太守吟诗人自理，小斋闲卧白蘋风。主



   卷496_9 【送贾谟赴共城营田】姚合 

上国羞长选，戎装贵所从。山田依法种，兵食及时供。 
水气诗书软，岚烟笔砚浓。几时无事扰，相见得从容。斋



   卷496_10 【送裴宰君】姚合 

见说为官处，烟霞思不穷。夜猿啼户外，瀑水落厨中。 
名药人难识，仙山路易通。还应施静化，谁复与君同。古



   卷496_11 【送顾非熊下第归越】姚合 

失意寻归路，亲知不复过。家山去城远，日月在船多。 
楚塞数逢雁，浙江长有波。秋风别乡老，还听鹿鸣歌。知



   卷496_12 【送雍陶游蜀】姚合 

春色三千里，愁人意未开。木梢穿栈出，雨势隔江来。 
荒馆因花宿，深山羡客回。相如何物在，应只有琴台。主



   卷496_13 【送崔约下第归扬州】姚合 

满座诗人吟送酒，离城此会亦应稀。春风下第时称屈， 
秋卷呈亲自束归。日晚山花当马落，天阴水鸟傍船飞。 
江边道路多苔藓，尘土无由得上衣。主



   卷496_14 【送李廓侍御赴西川行营】姚合 

不道弓箭字，罢官唯醉眠。何人荐筹策，走马逐旌旃。 
阵变孤虚外，功成语笑前。从今巂州路，无复有烽烟。斋



   卷496_15 【送杨尚书赴东川】姚合 

却縠诗书将，衔恩赴梓州。绕身垂印绶，护马执戈矛。 
剑阁和铭峭，巴江带字流。从来皆惜别，此别复何愁。古



   卷496_16 【送邢郎中赴太原】姚合 

上将得良策，恩威作长城。如今并州北，不见有胡兵。 
晋野雨初足，汾河波亦清。所从古无比，意气送君行。知



   卷496_17 【送裴中丞赴华州】姚合 

我梦何曾应，看君渡浐川。自无仙掌分，非是圣心偏。 
径草多生药，庭花半落泉。人间有此郡，况在凤城边。主



   卷496_18 【送徐员外赴河中从事】姚合 

赤府从军美，儒衣结束轻。凉飙下山寺，晓浪满关城。 
闲坐饶诗景，高眠长道情。将军不战术，计日立功名。斋



   卷496_19 【送殷尧藩侍御赴同州】姚合 

吟诗掷酒船，仙掌白楼前。从事关中贵，主人天下贤。 
此生无了日，终岁踏离筵。何计因归去，深山恣意眠。古



   卷496_20 【送崔中丞赴郑州】姚合 

仆射陂前郡，清高越四邻。丹霄凤诏下，太守虎符新。 
雾湿关城月，花香驿路尘。连枝相庭树，岁岁一家春。知



   卷496_21 【送丁端公赴河阴】姚合 

炎天木叶焦，晓夕绝凉飙。念子独归县，何人不在朝。 
市连风浪动，帆彻海门遥。饮尽樽中酒，同年同寂寥。主



   卷496_22 【送郑尚书赴兴元】姚合 

儒有登坛贵，何人得此功。红旗烧密雪，白马踏长风。 
斧钺来天上，诗书理汉中。方知百胜略，应不在弯弓。斋



   卷496_23 【送田使君赴蔡州】姚合 

长年离别情，百盏酒须倾。诗外应无思，人间半是行。 
路遥嘶白马，林断出红旌。功业今应立，淮西有劲兵。古



   卷496_24 【送无可上人游边】姚合 

一钵与三衣，经行远近随。出家还养母，持律复能诗。 
春雪离京厚，晨钟近塞迟。亦知莲府客，夜坐喜同师。知



   卷496_25 【送僧】姚合 

人间扰扰唯闲事，自见高人只有诗。
寂寞嵩峰云外寺，常多梦里过斋时。

城中听得新经论，却过关东说向人。
旧国门徒终日望，见时应是见真身。



   卷496_26 【送宋慎言】姚合 

童稚便知闻，如今只有君。百篇诗尽和，一盏酒须分。 
驿路多连水，州城半在云。离情同落叶，向晚更纷纷。斋



   卷496_27 【送家兄赴任昭义】姚合 

早得白眉名，之官濠上城。别离浮世事，迢递长年情。 
广陌垂花影，遥林起雨声。出关春草长，过汴夏云生。 
黠吏先潜去，疲人相次迎。宴馀和酒拜，魂梦共东行。斋



   卷496_28 【送崔玄亮赴果州冬夜宴韩卿宅】姚合 

兰烛照重茵，飞杯复几分。主人寒不寐，上客晓离群。 
骑吏缘青壁，旌旗度白云。剑铭生藓色，巴字叠冰文。 
华省思仙侣，疲民爱使君。泠泠唯自适，郡邸有谁闻。斋



   卷496_29 【送喻凫校书归毗陵】姚合 

主人庭叶黑，诗稿更谁书。阙下科名出，乡中赋籍除。 
山春烟树众，江远晚帆疏。吾亦家吴者，无因到弊庐。古



   卷496_30 【送董正字武归常州觐亲】姚合 

路岐知不尽，离别自无穷。行客心方切，主人樽未空。 
楚樯收月下，江树在潮中。人各还家去，还家庆不同。知



   卷496_31 【送萧正字往蔡州贺裴相淮西平】姚合 

相府旌旄重，还邀上客行。今朝郭门路，初彻蔡州城。 
从马唯提酒，防身不要兵。从来皆作使，君去是时平。主



   卷496_32 【送进士田卓入华山】姚合 

何物随身去，六经与一琴。辞家计已久，入谷住应深。 
偶坐僧同石，闲书叶满林。业成须谒帝，无贮白云心。斋



   卷496_33 【送右司薛员外赴处州】姚合 

怀中天子书，腰下使君鱼。瀑布和云落，仙都与世疏。 
远程兼水陆，半岁在舟车。相送难相别，南风入夏初。古



   卷496_34 【送王建秘书往渭南庄】姚合 

白须芸阁吏，羸马月中行。庄僻难寻路，官闲易出城。 
看山多失饭，过寺故题名。秋日田家作，唯添集卷成。知



   卷496_35 【送殷尧藩侍御游山南】姚合 

诗境西南好，秋深昼夜蛩。人家连水影，驿路在山峰。 
谷静云生石，天寒雪覆松。我为公府系，不得此相从。主



   卷496_36 【送李植侍御】姚合 

圣代无邪触，空林獬豸归。谁知陇山鸟，长绕玉楼飞。 
风雨依山急，云泉入郭微。无同昔年别，别后寄书稀。斋



   卷496_37 【送王澹】姚合 

常省为官处，门前数树松。寻山屐费齿，书石笔无锋。 
果熟猿偷乱，花繁鸟语重。今来为客去，惜取最高峰。古



   卷496_38 【送崔之仁（一作别刘得仁）】姚合 

欲出还成住，前程甚谪迁。佯眠随客醉，愁坐似僧禅。 
旧国归何处，春山买欠钱。几时无一事，长在故人边。知



   卷496_39 【送孙山人】姚合 

山翁来帝里，不肯住多时。尘土衣裳重，腥膻仆隶饥。 
林中愁不到，城外老应迟。喧寂一为别，相逢未有期。主



   卷496_40 【送费骧】姚合 

兄寒弟亦饥，力学少闲时。何路免为客，无门卖得诗。 
几人携酒送，独我入山迟。少小同居止，今朝始别离。斋



   卷496_41 【送河中杨少府宴崔驸马宅】姚合 

凤凰楼下醉醺醺，晚出东门蝉渐闻。不使乡人治驿路， 
却将家累宿山云。闲时采药随僧去，每月请钱共客分。 
县吏若非三载满，自知无计更寻君。斋



   卷496_42 【送文著上人游越】姚合 

水石随缘岂计程，东吴相遇别西京。夜禅月下袈裟湿， 
晓上山巅锡杖鸣。念我为官应易老，羡师依佛学无生。 
越中多有前朝寺，处处铁钟石磬声。斋



   卷496_43 【送无可上人游越（一作送无可住越州）】姚合 

清晨相访立门前，麻履方袍一少年。懒读经文求作佛， 
愿攻诗句觅升仙。芳春山影花连寺，独夜潮声月满船。 
今日送行偏惜别，共师文字有因缘。斋



   卷496_44 【送洛阳张员外】姚合 

饯客未归城，东来驺骑迎。千山嵩岳峭，百县洛阳清。 
朔雁和云度，川风吹雨晴。藓庭公事暇，应只独吟行。古



   卷496_45 【送少府田中丞入西蕃】姚合 

萧关路绝久，石堠亦为尘。护塞空兵帐，和戎在使臣。 
风沙去国远，雨雪换衣频。若问凉州事，凉州多汉人。知



   卷496_46 【送王龟处士】姚合 

送客客为谁，朱门处士稀。唯修曾子行，不著老莱衣。 
古寺随僧饭，空林共鸟归。壶中驻年药，烧得献庭闱。主



   卷496_47 【送崔郎中赴常州】姚合 

贵是鴒原在紫微，荣逢知己领黄扉。人间盛事今全得， 
江上政声复欲归。风起满城山果落，雨馀穿宅水禽飞。 
昔年尝作毗陵客，石峭泉清天下稀。主



   卷496_48 【送林使君赴邵州】姚合 

诏书飞下五云间，才子分符不等闲。驿路算程多是水， 
州图管地少于山。江头斑竹寻应遍，洞里丹砂自采还。 
清净化人人自理，终朝无事更相关。主



   卷496_49 【送别友人（一作别友人山居）】姚合 

独向山中觅紫芝，山人勾引住多时。摘花浸酒春愁尽， 
烧竹煎茶夜卧迟。泉落林梢多碎滴，松生石底足旁枝。 
明朝却欲归城市，问我来期总不知。主



   卷496_50 【送李琮归灵州觐省】姚合 

饯席离人起，贪程醉不眠。风沙移道路，仆马识山川。 
塞树花开小，关城雪下偏。胡尘今已尽，应便促朝天。斋



   卷496_51 【送任畹评事赴沂海】姚合 

掷笔不作尉，戎衣从嫖姚。严冬入都门，仆马气益豪。 
沂州右镇雄，士勇旌旗高。洛东无忧虞，半夜开虎牢。 
丈夫贵功勋，不贵爵禄饶。仰眠作书生，衣食何由销。 
任生非常才，临事胆不摇。必当展长画，逆波斩鲸鳌。 
九陌尘土黑，话别立远郊。孟坚勒燕然，岂独在汉朝。知



   卷496_52 【送李馀及第归蜀】姚合 

蜀山高岧峣，蜀客无平才。日饮锦江水，文章盈其怀。 
十年作贡宾，九年多邅回。春来登高科，升天得梯阶。 
手持冬集书，还家献庭闱。人生此为荣，得如君者稀。 
李白蜀道难，羞为无成归。子今称意行，所历安觉危。 
与子久相从，今朝忽乖离。风飘海中船，会合难自期。 
长安米价高，伊我常渴饥。临岐歌送子，无声但陈词。 
义交外不亲，利交内相违。勉子慎其道，急若食与衣。 
苦爇道路赤，行人念前驰。一杯不可轻，远别方自兹。古



   卷496_53 【送饶州张使君】姚合 

鄱阳胜事闻难比，千里连连是稻畦。山寺去时通水路， 
郡图开处是诗题。化行应免农人困，庭静惟多野鹤栖。 
饮罢春明门外别，萧条驿路夕阳低。古



   卷496_54 【送张宗原】姚合 

东门送客道，春色如死灰。一客失意行，十客颜色低。 
住者既无家，去者又非归。穷愁一成疾，百药不可治。 
子贤我且愚，命分不合齐。谁开蹇踬门，日日同游栖。 
子行何所之，切切食与衣。谁能买仁义，令子无寒饥。 
野田不生草，四向生路岐。士人甚商贾，终日须东西。 
鸿雁春北去，秋风复南飞。勉君向前路，无失相见期。知



   卷496_55 【送王求】姚合 

士有经世筹，自无活身策。求食道路间，劳困甚徒役。 
我身与子同，日被饥寒迫。侧望卿相门，难入坚如石。 
为农昧耕耘，作商迷贸易。空把书卷行，投人买罪责。 
六月南风多，苦旱土色赤。坐家心尚焦，况乃远作客。 
羸马出郭门，饯饮晓连夕。愿君似醉肠，莫谩生忧戚。斋



   卷496_56 【送朱庆馀及第后归越】姚合 

劝君缓上车，乡里有吾庐。未得同归去，空令相见疏。 
山晴栖鹤起，天晓落潮初。此庆将谁比，献亲冬集书。古



   卷496_57 【送朱庆馀越州归觐】姚合 

乡书落姓名，太守拜亲荣。访我波涛郡，还家雾雨城。 
海山窗外近，镜水世间清。何计随君去，邻墙过此生。知



   卷496_58 【送任尊师归蜀觐亲】姚合 

白云修道者，归去春风前。玉简通仙籍，金丹驻母年。 
锦文江一色，酒气雨相连。众说君平死，真师易义全。主



   卷496_59 【送友人游蜀】姚合 

送君一壶酒，相别野庭边。马上过秋色，舟中到锦川。 
峡猿啼夜雨，蜀鸟噪晨烟。莫便不回首，风光促几年。斋



   卷496_60 【送杜立归蜀】姚合 

迢递三千里，西南是去程。杜陵家已尽，蜀国客重行。 
雪照巴江色，风吹栈阁声。马嘶山稍暖，人语店初明。 
旅梦心多感，孤吟气不平。谁为李白后，为访锦官城。斋



   卷496_61 【送韩湘赴江西从事】姚合 

年少登科客，从军诏命新。行装有兵器，祖席尽诗人。 
细雨湘城暮，微风楚水春。浔阳应足雁，梦泽岂无尘。 
猿叫来山顶，潮痕在树身。从容多暇日，佳句寄须频。斋



   卷496_62 【送潘传秀才归宣州】姚合 

李白坟三尺，嵯峨万古名。因君还故里，为我吊先生。 
晴日移虹影，空山出鹤声。老郎闲未得，无计此中行。古



   卷496_63 【送僧默然】姚合 

出家侍母前，至孝自通禅。伏日江头别，秋风樯下眠。 
鸟声猿更促，石色树相连。此路多如此，师行亦有缘。知



   卷496_64 【送陟遐上人游天台】姚合 

万叠赤城路，终年游客稀。朝来送师去，自觉有家非。 
石净山光远，云深海色微。此诗成亦鄙，为我写岩扉。主



   卷496_65 【送盛秀才赴举】姚合 

重重吴越浙江潮，刺史何门始得消。五字州人唯有此， 
四邻风景合相饶。橘村篱落香潜度，竹寺虚空翠自飘。 
君去九衢须说我，病成疏懒懒趋朝。主



   卷496_66 【送僧贞实归杭州天竺】姚合 

石桥寺里最清凉，闻说茆庵寄上方。林外猿声连院磬， 
月中潮色到禅床。他生念我身何在，此世唯师性亦忘。 
九陌相逢千里别，青山重叠树苍苍。主



   卷496_67 【送卢二弟茂才罢举游洛谒新相】姚合 

踏碎作赋笔，驱车出上京。离筵俯岐路，四坐半公卿。 
守命贫难掷，忧身梦数惊。今朝赴知己，休咏苦辛行。斋



   卷496_68 【送任畹及第归蜀中觐亲】姚合 

子规啼欲死，君听固无愁。阙下声名出，乡中意气游。 
东川横剑阁，南斗近刀州。神圣题前字，千人看不休。古



   卷496_69 【送杜观罢举东游】姚合 

秋风离九陌，心事岂云安。曾是求名苦，当知此去难。 
辛勤程自远，寂寞夜多寒。诗句无人识，应须把剑看。知



   卷496_70 【送狄兼谟下第归故山】姚合 

慈恩塔上名，昨日败垂成。赁舍应无直，居山岂钓声。 
半年犹小隐，数日得闲行。映竹窥猿剧，寻云探鹤情。 
爱花高酒户，煮药污茶铛。莫便多时住，烟霄路在城。知



   卷496_71 【送源中丞赴新罗】姚合 

赤墀赐对使殊方，官重霜台紫绶光。玉节在船清海怪， 
金函开诏拜夷王。云晴渐觉山川异，风便那知道路长。 
谁得似君将雨露，海东万里洒扶桑。知



   卷496_72 【送陈倜赴江陵从事】姚合 

荆州胜事众皆闻，幕下今朝又得君。才子何须藉科第， 
男儿终久要功勋。江村竹树多于草，山路尘埃半是云。 
新什定知饶景思，不应一向赋从军。知



   卷496_73 【送张郎中副使赴泽潞】姚合 

晓陌事戎装，风流粉署郎。机筹通变化，除拜出寻常。 
地冷饶霜气，山高碍雁行。应无离别恨，车马自生光。主



   卷496_74 【送陆畅侍御归扬州】姚合 

故园偏接近，霅水洞庭边。归去知何日，相逢各长年。 
山川南北路，风雪别离天。楚色穷冬烧，淮声独夜船。 
从军丞相府，谈笑酒杯前。主



   卷496_75 【送韦瑶校书赴越】姚合 

寄家临禹穴，乘传出秦关。霜落橘满地，潮来帆近山。 
相门宾益贵，水国事多闲。晨省高堂后，馀欢杯酒间。斋



   卷496_76 【送雍陶及第归觐】姚合 

献亲冬集书，比橘复何如。此去关山远，相思笑语疏。 
路寻丹壑断，人近白云居。幽石题名处，凭君亦记余。古



   卷496_77 【送李秀才赴举】姚合 

罗刹楼头醉，送君西入京。秦吴无限地，山水半分程。 
海上烟霞湿，关中日月明。登科旧乡里，当为改嘉名。知



   卷496_78 【送李传秀才归宣州】姚合 

谢守青山宅，山孤宅亦平。池塘无复见，春草野中生。 
常日登楼望，今朝送客行。殷勤拂石壁，为我一书名。主



   卷496_79 【送元绪上人游商山】姚合 

万法空门里，师修历几生。过来心已悟，未到行弥精。 
溪寂钟还度，林昏锡独鸣。朝簪抽未得，此别岂忘情。斋



   卷496_80 【送僧栖真归杭州天竺寺】姚合 

吏事日纷然，无因到佛前。劳师相借问，知我亦通禅。 
古寺杉松出，残阳钟磬连。草庵盘石上，归此是因缘。古



   卷496_81 【送敬法师归福州】姚合 

结得随缘伴，蝉鸣方出关。新经译旧寺，故国与谁还。 
斋为无钟早，心因罢讲闲。东南数千里，何处不逢山。知



   卷496_82 【送清敬闍黎归浙西】姚合 

大地无生理，吴中岂是归。自翻贝叶偈，人施福田衣。 
夏尽滩声出，潮来日色微。郡斋师去后，寂寞夜吟稀。主



   卷496_83 【送贾岛及钟浑】姚合 

日日攻诗亦自强，年年供应在名场。
春风驿路归何处，紫阁山边是草堂。



   卷496_84 【送僧游边（一作送无可）】姚合 

师向边头去，边人业障轻。腥膻斋自洁，部落讲还成。 
传教多离寺，随缘不计程。三千世界内，何处是无生。知



   卷496_85 【送澄江上人赴兴元郑尚书招】姚合 

师经非纸上，师佛在心中。觉路何曾异，行人自不同。 
水云晴亦雨，山木夜多风。闻结西方社，尚书待远公。主



   卷496_86 【送马戴下第客游】姚合 

昨来送君处，亦是九衢中。此日殷勤别，前时寂寞同。 
鸟啼寒食雨，花落暮春风。向晚离人起，筵收樽未空。斋



   卷496_87 【送薛二十三郎中赴婺州】姚合 

我住浙江西，君去浙江东。日日心来往，不畏浙江风。知



   卷496_88 【送独孤焕评事赴丰州】姚合 

东门携酒送廷评，结束从军塞上行。深碛路移唯马觉， 
断蓬风起与雕平。烟生远戍侵云色，冰叠黄河长雪声。 
须凿燕然山上石，登科记里是闲名。知



   卷496_89 【送张齐物主簿赴内乡（一作送张主簿赴山）】姚合 

几年山下事仙翁，名在长生箓籍中。
烧得药成须寄我，曾为主簿与君同。



   卷496_90 【送王嗣之典仪城】姚合 

日日思朝位，偷闲城外行。唯求采药者，不道在官名。 
好异嫌山浅，寻幽喜径生。病来文字拙，不要把归城。古



   卷496_91 【别贾岛】姚合 

懒作住山人，贫家日赁身。书多笔渐重，睡少枕长新。 
野客狂无过，诗仙瘦始真。秋风千里去，谁与我相亲。知



   卷496_92 【别李馀】姚合 

病童随瘦马，难算往来程。野寺僧相送，河桥酒滞行。 
足愁无道性，久客会人情。何计羁穷尽，同居不出城。主



   卷496_93 【别胡逸】姚合 

记得春闱同席试，逡巡何啻十年馀。
今日相逢又相送，予乘五马子单车。



   卷496_94 【惜别】姚合 

酒阑歌罢更迟留，携手思量凭翠楼。桃李容华犹叹月， 
风流才器亦悲秋。光阴不觉朝昏过，岐路无穷早晚休。 
似把剪刀裁别恨，两人分得一般愁。古



   卷496_95 【欲别】姚合 

山川重叠远茫茫，欲别先忧别恨长。红芍药花虽共醉， 
绿蘼芜影又分将。鸳鸯有路高低去，鸿雁南飞一两行。 
惆怅与君烟景迥，不知何日到潇湘。古



   卷496_96 【别杭州】姚合 

醉与江涛别，江涛惜我游。他年婚嫁了，终老此江头。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十七 
 
   
　 
　

　
 　



   卷497_1 【寄贾岛】姚合 

漫向城中住，儿童不识钱。瓮头寒绝酒，灶额晓无烟。 
狂发吟如哭，愁来坐似禅。新诗有几首，旋被世人传。主



   卷497_2 【寄王度居士】姚合 

憔悴王居士，颠狂不称时。天公与贫病，时辈复轻欺。 
茅屋随年借，盘餐逐日移。弃嫌官似梦，珍重酒如师。 
无竹栽芦看，思山叠石为。静窗留客话，古寺觅僧棋。 
瘦马寒来死，羸童饿得痴。唯应寻阮籍，心事远相知。知



   卷497_3 【寄杨茂卿校书】姚合 

去年别君时，同宿黎阳城。黄河冻欲合，船入冰罅行。 
君为使滑州，我来西入京。丈夫不泣别，旁人叹无情。 
到京就省试，落籍先有名。惭辱乡荐书，忽欲自受刑。 
还家岂无路，羞为路人轻。决心住城中，百败望一成。 
腐草众所弃，犹能化为萤。岂我愚暗身，终久不发明。 
所悲道路长，亲爱难合并。还如舟与车，奔走各异程。 
耳目甚短狭，背面若聋盲。安得学白日，远见君仪形。知



   卷497_4 【寄杜师义】姚合 

出处难相见，同城似异乡。点兵寻户籍，烧药试仙方。 
事校千般别，心还一种忙。黄金如化得，相寄亦何妨。主



   卷497_5 【寄陆浑县尉李景先】姚合 

微俸还同请，唯君独自闲。地偏无驿路，药贱管仙山。 
月色生松里，泉声在石间。吟诗复饮酒，何事更相关。斋



   卷497_6 【寄酬卢侍御】姚合 

诗新得意恣狂疏，挥手终朝力有馀。
今到诗家浑手战，欲题名字倩人书。



   卷497_7 【寄主客张郎中】姚合 

年长方慕道，金丹事参差。故园归未得，秋风思难持。 
蹇拙公府弃，朴静高人知。以我齐杖屦，昏旭讵相离。 
吟诗红叶寺，对酒黄菊篱。所赏未及毕，后游良有期。 
粲粲华省步，屑屑旅客姿。未同山中去，固当殊路岐。古



   卷497_8 【寄鄠县尉李廓少府】姚合 

岁满休为吏，吟诗著白衣。爱山闲卧久，在世此心稀。 
听鹤向风立，捕鱼乘月归。此君才不及，谬得侍彤闱。知



   卷497_9 【寄紫阁隐者】姚合 

自闻憔客说，无计得相寻。几世传高卧，全家在一林。 
养情书览苦，采药路多深。愿得为邻里，谁能说此心。主



   卷497_10 【寄国子杨巨源祭酒】姚合 

日日新诗出，城中写不禁。清高疑对竹，闲雅胜闻琴。 
门户饶秋景，儿童解冷吟。云山今作主，还借外人寻。斋



   卷497_11 【寄永乐长官殷尧藩】姚合 

故人为吏隐，高卧簿书间。绕院唯栽药，逢僧只说山。 
此宵欢不接，穷岁信空还。何计相寻去，严风雪满关。古



   卷497_12 【冬夜书事寄两省阁老】姚合 

天寒渐觉雁声疏，新月微微玉漏初。海峤只宜今日去， 
故乡已过十年馀。发稀岂易胜玄冕，眼暗应难写谏书。 
阁下群公尽高思，谁能携酒访贫居。古



   卷497_13 【寄灵一律师】姚合 

梵书钞律千馀纸，净院焚香独受持。
童子病来烟火绝，清泉漱口过斋时。



   卷497_14 【郡中书事寄默然上人】姚合 

郡中饶野兴，过客亦淹留。看月江楼晓，寻山石径秋。 
意归何处老，谁免此生愁。长爱东林子，安禅百事休。斋



   卷497_15 【寄张徯】姚合 

幽处寻书坐，朝朝闭竹扉。山僧封茗寄，野客乞诗归。 
秋卷多唯好，时名屈更肥。明年取前字，杯酒赛春辉。古



   卷497_16 【寄李频】姚合 

闭门常不出，惟觉长庭莎。朋友来看少，诗书卧读多。 
命随才共薄，愁与醉相和。珍重君名字，新登甲乙科。知



   卷497_17 【寄李群玉】姚合 

九衢名与利，无计扰闲人。道远期轻世，才高贵重身。 
石脂稀胜乳，玉粉细于尘。骨换肌肤腻，心灵气色真。 
嵩山高到日，洛水暖如春。居住应安稳，黄金几灶新。知



   卷497_18 【病中书事寄友人】姚合 

终日自缠绕，此身无适缘。万愁生雨夜，百病凑衰年。 
多睡憎明屋，慵行待暖天。疮头梳有虱，风耳乱无蝉。 
换白方多错，回金法不全。家贫何所怨，将在老僧边。知



   卷497_19 【九日寄钱可复】姚合 

数杯黄菊酒，千里白云天。上国名方振，戎州病未痊。 
静愁惟忆醉，闲走不胜眠。惆怅东门别，相逢知几年。主



   卷497_20 【春日早朝寄刘起居】姚合 

九衢寒雾敛，双阙曙光分。彩仗迎春日，香烟接瑞雪。 
珮声清漏间，天语侍臣闻。莫笑冯唐老，还来谒圣君。斋



   卷497_21 【秋日寄李支使】姚合 

秋思朝来起，侵人暑稍微。晓眠离北户，午饭尚生衣。 
山静云初白，枝高果渐稀。闻君家海上，莫与燕同归。古



   卷497_22 【寄汴州令狐楚相公】姚合 

汴水从今不复浑，秋风鼙鼓动城根。梁园台馆关东少， 
相府旌旗天下尊。诗好四方谁敢和，政成三郡自无冤。 
几时诏下归丹阙，还领千官入阁门。古



   卷497_23 【寄东都分司白宾客】姚合 

阙下高眠过十旬，南宫印绶乞离身。诗中得意应千首， 
海内嫌官只一人。宾客分司真是隐，山泉绕宅岂辞贫。 
竹斋晚起多无事，唯到龙门寺里频。古



   卷497_24 【寄裴起居】姚合 

千官晓立炉烟里，立近丹墀是起居。
彩笔专书皇帝语，书成几卷太平书。



   卷497_25 【寄狄拾遗，时为魏州从事】姚合 

少在兵马间，长还系戎职。鸡飞不得远，岂要生羽翼。 
三年城中游，与君最相识。应知我中肠，不苟念衣食。 
主人树勋名，欲灭天下贼。愚虽乏智谋，愿陈一夫力。 
人生须气健，饥冻缚不得。睡当一席宽，觉乃千里窄。 
古人不惧死，所惧死无益。至交不可合，一合难离坼。 
君尝相劝勉，苦语毒胸臆。百年心知同，谁限河南北。斋



   卷497_26 【金州书事寄山中旧友】姚合 

安康虽好郡，刺史是憨翁。买酒终朝饮，吟诗一室空。 
自知为政拙，众亦觉心公。亲事星河在，忧人骨肉同。 
簿书岚色里，鼓角水声中。井邑神州接，帆樯海路通。 
野亭晴带雾，竹寺夏多风。溉稻长洲白，烧林远岫红。 
旧山期已失，芳草思何穷。林下无相笑，男儿五马雄。知



   卷497_27 【寄紫阁无名头陀（自新罗来）】姚合 

峭行得如如，谁分圣与愚。不眠知梦妄，无号免人呼。 
山海禅皆遍，华夷佛岂殊。何因接师话，清净在斯须。主



   卷497_28 【寄郁上人】姚合 

此生修道浅，愁见未来身。谁为传真谛，唯应是上人。 
自悲年已长，渐觉事难亲。不向禅门去，他门无了因。斋



   卷497_29 【寄孙路秀才】姚合 

幽居邻里少，江际复山阿。潮去蝉声出，天晴鹤语多。 
老人能步蹇，才子奈贫何。曾见春官语，年来虚甲科。古



   卷497_30 【寄安陆友人】姚合 

别路在春色，故人云梦中。鸟啼三月雨，蝶舞百花风。 
烟束远山碧，霞欹落照红。想君登此兴，回首念飘蓬。知



   卷497_31 【寄马戴】姚合 

天府鹿鸣客，幽山秋未归。我知方甚爱，众说以为非。 
隔屋闻泉细，和云见鹤微。新诗此处得，清峭比应稀。主



   卷497_32 【寄贾岛，时任普州司仓】姚合 

长沙事可悲，普掾罪谁知。千载人空尽，一家冤不移。 
吟寒应齿落，才峭自名垂。地远山重叠，难传相忆词。斋



   卷497_33 【寄杨工部，闻毗陵舍弟自罨溪入茶山】姚合 

采茶溪路好，花影半浮沉。画舸僧同上，春山客共寻。 
芳新生石际，幽嫩在山阴。色是春光染，香惊日气侵。 
试尝应酒醒，封进定恩深。芳贻千里外，怡怡太府吟。斋



   卷497_34 【寄陕州王司马】姚合 

家寄秦城非本心，偶然头上有朝簪。自当台直无因醉， 
一别诗宗更懒吟。世事每将愁见扰，年光唯与老相侵。 
欲知居处堪长久，须向山中学煮金。斋



   卷497_35 【寄贾岛】姚合 

寂寞荒原下，南山只隔篱。家贫唯我并，诗好复谁知。 
草色无穷处，虫声少尽时。朝昏鼓不到，闲卧益相宜。古



   卷497_36 【寄崔之仁山人】姚合 

百门坡上住，石屋两三间。日月难教老，妻儿乞与闲。 
仙经拣客问，药债煮金还。何计能相访，终身得在山。知



   卷497_37 【寄嵩岳程光范】姚合 

相别何容易，相逢便岁年。客来嫌路远，谁得到君边。 
岳色鸟啼里，钟声竹影前。只应访支遁，时得话诗篇。主



   卷497_38 【洛下夜会寄贾岛】姚合 

洛下攻诗客，相逢只是吟。夜觞欢稍静，寒屋坐多深。 
乌府偶为吏，沧江长在心。忆君难就寝，烛灭复星沉。斋



   卷497_39 【寄华州李中丞】姚合 

毛女峰前郡，烟霞气转清。庭分灵掌影，窗度瀑泉声。 
藓径人稀到，松斋药自生。常餐亦芝朮，闲客是公卿。 
看水逢仙鹤，登楼见帝城。养生非酒病，难隐是诗名。 
省署尝连步，江皋欲独耕。偶题无六义，聊以达微诚。主



   卷497_40 【病中辱谏议惠甘菊药苗，因以诗赠】姚合 

萧萧一亩宫，种菊十馀丛。采摘和芳露，封题寄病翁。 
熟宜茶鼎里，餐称石瓯中。香洁将何比，从来味不同。斋



   卷497_41 【舟行书事，寄杭州崔员外】姚合 

张颐任酒浇，开眼信花烧。旧国归何滞，新知别又遥。 
夜行篙触石，晚泊缆依桥。若未重相见，无门解寂寥。古



   卷497_42 【寄元绪上人】姚合 

石窗紫藓墙，此世此清凉。研露题诗洁，消冰煮茗香。 
闲云春影薄，孤磬夜声长。何计休为吏，从师老草堂。知



   卷497_43 【寄白阁默然】姚合 

白阁峰头雪，城中望亦寒。高僧多默坐，清夜到明看。 
世上无诸苦，林间只一餐。尝闻南北教，所得比师难。主



   卷497_44 【夏日书事寄丘亢处士】姚合 

暑天难可度，岂复更持觞。树里鸣蝉咽，宫中午漏长。 
病夫心益躁，静者室应凉。几欲相寻去，红尘满路旁。斋



   卷497_45 【秋中寄崔道士】姚合 

贫居雀喧噪，况乃静巷陌。夜眠睡不成，空庭闻露滴。 
旁有一杯酒，欢然如对客。月光久逾明，照得笔墨白。 
平生志舒豁，难可似兹夕。四肢得自便，虽劳不为役。 
故人山中住，善治活身策。五谷口不尝，比僧更闲寂。 
我今暂得安，自谓脱幽戚。君身长逍遥，日月争老得。知



   卷497_46 【寄华州崔中丞】姚合 

莲华峰下郡，仙洞亦难胜。闾里苍苔水，虚空瀑布冰。 
酒香和药熟，山峭过云登。清净黎人泰，唯忧急诏征。主



   卷497_47 【秋日书事，寄秘书窦少监】姚合 

秋气日骚骚，星星双鬓毛。凉天吟自远，清夜梦还高。 
林下期同去，人间共是劳。头巾何所直，且漉瓮头糟。斋



   卷497_48 【友人南游不回因寄】姚合 

相思春树绿，千里亦依依。鄠杜月频满，潇湘人不归。 
桂花风畔落，烟草蝶双飞。一别无消息，水南车迹稀。古



   卷497_49 【早春山居寄城中知己】姚合 

阳和潜发荡寒阴，便使川原景象深。入户风泉声沥沥， 
当轩云岫影沉沉。残云带雨轻飘雪，嫩柳含烟小绽金。 
虽有眼前诗酒兴，邀游争得称闲心。古



   卷497_50 【辞白宾客归后寄】姚合 

千骑红旗不可攀，水头独立暮方还。
家人怪我浑如病，尊酒休倾笔砚间。



   卷497_51 【寄右史李定言（许浑集寄李定言律诗第二三联即此四句）】姚合 

才归龙尾含鸡舌，更立螭头运兔毫。
阊阖欲开金漏尽，冕旒初坐御香高。



   卷497_52 【寄绛州李使君】姚合 

独施清静化，千里管横汾。黎庶应深感，朝廷亦细闻。 
心期在黄老，家事是功勋。物外须仙侣，人间要使君。 
花多匀地落，山近满厅云。戎客无因去，西看白日曛。古



   卷497_53 【寄送卢拱秘书游魏州】姚合 

太行山下路，荆棘昨来平。一自开元后，今逢上客行。 
地形吞北虏，人事接东京。扫洒氛埃静，游从气概生。 
蓟门春不艳，淇水暖还清。看野风情远，寻花酒病成。 
官闲身自在，诗逸语纵横。车马回应晚，烟光满去程。斋



   卷497_54 【秋晚夜坐寄院中诸曹长】姚合 

腰间垂印囊，白发未归乡。还往应相责，朝昏亦自伤。 
穷愁山影峭，独夜漏声长。寂寞难成寐，寒灯侵晓光。古



   卷497_55 【书怀寄友人】姚合 

精心奉北宗，微宦在南宫。举世劳为适，开门事不穷。 
年来复几日，蝉去又鸣鸿。衰疾谁人问，闲情与酒通。 
四邻寒稍静，九陌夜方空。知老何山是，思归愚谷中。古



   卷497_56 【寄无可上人】姚合 

十二门中寺，诗僧寺独幽。多年松色别，后夜磬声秋。 
见世虑皆尽，来生事更修。终须执瓶钵，相逐入牛头。知



   卷497_57 【寄晖上人】姚合 

日出月复没，悠悠昏与明。修持经几劫，清净到今生。 
林下知无相，人间苦是情。终期逐师去，不拟老尘缨。主



   卷497_58 【寄李干】姚合 

寻常自怪诗无味，虽被人吟不喜闻。
见说与君同一格，数篇到火却休焚。



   卷497_59 【寄贾岛浪仙】姚合 

悄悄掩门扉，穷窘自维絷。世途已昧履，生计复乖缉。 
疏我非常性，端峭尔孤立。往还纵云久，贫蹇岂自习。 
所居率荒野，宁似在京邑。院落夕弥空，虫声雁相及。 
衣巾半僧施，蔬药常自拾。凛凛寝席单，翳翳灶烟湿。 
颓篱里人度，败壁邻灯入。晓思已暂舒，暮愁还更集。 
风凄林叶萎，苔糁行径涩。海峤誓同归，橡栗充朝给。知



   卷497_60 【寄九华费冠卿】姚合 

逍遥罾缴外，高鸟与潜鱼。阙下无朝籍，林间有诏书。 
夜眠青玉洞，晓饭白云蔬。四海人空老，九华君独居。 
此心谁复识，日与世情疏。知



   卷497_61 【寄不疑上人】姚合 

是法修行遍，方栖不二门。随缘嫌寺著，见性觉经繁。 
所叹身将老，始闻师一言。尘沙千万劫，劫尽佛长存。主



   卷497_62 【寄主客刘郎中】姚合 

汉朝共许贾生贤，迁谪还应是宿缘。仰德多时方会面， 
拜兄何暇更论年。嵩山晴色来城里，洛水寒光出岸边。 
清景早朝吟丽思，题诗应费益州笺。主



   卷497_63 【寄周十七起居】姚合 

冬冬九陌鼓声齐，百辟朝天马乱嘶。月照浓霜寒更远， 
风吹红烛举还低。官清立在金炉北，仗下归眠玉殿西。 
莫笑老人多独出，晴山荒景觅诗题。主



   卷497_64 【秋夜寄默然上人】姚合 

霜月静幽居，闲吟梦觉初。秋深夜迢递，年长意萧疏。 
海上归难遂，人间事尽虚。赖师方便语，渐得识真如。斋



   卷497_65 【寄王玄伯】姚合 

夜归晓出满衣尘，转觉才名带累身。
莫觅旧来终日醉，世间杯酒属闲人。



   卷497_66 【寄山中友人】姚合 

昨秋今复春，役役是非身。海上无归路，城中作老人。 
流年何处在，白日每朝新。闻有长生术，将求未有因。主



   卷497_67 【寄陕府内兄郭冏端公】姚合 

蹇钝无大计，酷嗜进士名。为文性不高，三年住西京。 
相府执文柄，念其心专精。薄艺不退辱，特列为门生。 
事出自非意，喜常少于惊。春榜四散飞，数日遍八纮。 
眼始见花发，耳得闻鸟鸣。免同去年春，兀兀聋与盲。 
家寄河朔间，道路出陕城。暌违逾十年，一会豁素诚。 
同游山水穷，狂饮飞大觥。起坐不相离，有若亲弟兄。 
中外无亲疏，所算在其情。久客贵优饶，一醉旧疾平。 
家远归思切，风雨甚亦行。到兹恋仁贤，淹滞一月程。 
新诗忽见示，气逸言纵横。缠绵意千里，骚雅文发明。 
永昼吟不休，咽喉干无声。羁贫重金玉，今日金玉轻。斋



   卷497_68 【寄题蔡州蒋亭兼简田使君】姚合 

几岁乱军里，蒋亭名不销。无人知旧径，有药长新苗。 
树宿山禽静，池通野水遥。何因同此醉，永望思萧条。古



   卷497_69 【山居寄友人】姚合 

独在山阿里，朝朝遂性情。晓泉和雨落，秋草上阶生。 
因客始沽酒，借书方到城。诗情聊自遣，不是趁声名。知



   卷497_70 【寄崔之仁山人】姚合 

不得之仁消息久，秋来体色复何如。苦将杯酒判身病， 
狂作文章信手书。官职卑微从客笑，性灵闲野向钱疏。 
几时身计浑无事，拣取深山一处居。知



   卷497_71 【寄主客刘员外（禹锡）】姚合 

蝉稀虫唧唧，露重思悠悠。静者多便夜，豪家不见秋。 
同归方欲就，微恙几时瘳。今日沧江上，何人理钓舟。主



   卷497_72 【山中寄友人】姚合 

路岐何渺邈，在客易蹉跎。却是去家远，因循住日多。 
几看春草绿，又见塞鸿过。未有进身处，忍教抛薜萝。斋



   卷497_73 【寄友人】姚合 

日暮掩重扉，抽簪复解衣。漏声林下静，萤色月中微。 
秋霁露华结，夜深人语稀。殷勤故山路，谁与我同归。古



   卷497_74 【寄李馀卧疾】姚合 

穷节弥惨栗，我讵自云乐。伊人婴疾恙，所对唯苦药。 
寂寞行稍稀，清羸餐自薄。幽斋外浮事，梦寐亦简略。 
雪户掩复明，风帘卷还落。方持数杯酒，勉子同斟酌。古



   卷497_75 【寄白石师（师无名，常居白石谷中，因为号）】姚合 

白石师何在，师禅白石中。无情云可比，不食鸟难同。 
屦下苍苔雪，龛前瀑布风。相寻未有计，只是礼虚空。知



   卷497_76 【寄贾岛】姚合 

疏拙只如此，此身谁与同。高情向酒上，无事在山中。 
渐老病难理，久贫吟益空。赖君时访宿，不避北斋风。主



   卷497_77 【寄默然上人】姚合 

晨餐夜复眠，日与月相连。天下谁无病，人间乐是禅。 
几生通佛性，一室但香烟。结得无为社，还应有宿缘。斋



   卷497_78 【寄不出院僧】姚合 

不行门外地，斋戒得清真。长食施来饭，深居锁定身。 
朝昏常傍佛，起坐省逢人。非独心常净，衣无一点尘。古



   卷497_79 【万年县中雨夜会宿寄皇甫甸】姚合 

县斋还寂寞，夕雨洗苍苔。清气灯微润，寒声竹共来。 
虫移上阶近，客起到门回。想得吟诗处，唯应对酒杯。知



   卷497_80 【寄旧山隐者】姚合 

别君须臾间，历日两度新。念彼白日长，复值人事并。 
未改当时居，心事如野云。朝朝恣行坐，百事都不闻。 
奈何道未尽，出山最艰辛。奔走衢路间，四枝不属身。 
名在进士场，笔毫争等伦。我性本朴直，词理安得文。 
纵然自称心，又不合众人。以此名字低，不如风中尘。 
昨逢卖药客，云是居山邻。说君忆我心，憔悴其形神。 
昔是同枝鸟，今作万里分。万里亦未遥，喧静终难群。知



   卷497_81 【新居秋夕寄李廓】姚合 

羁滞多共趣，屡屡同室眠。稍暇更访诣，宁唯候招延。 
愧君备蔬药，识我性所便。罢吏童仆去，洒扫或自专。 
古巷人易息，疏迥自江边。幸当中秋夕，复此无云天。 
月华更漏清，露叶光彩鲜。四邻亦悄悄，中怀益缠绵。 
兹境罕能致，居闲得弥偏。数杯罢复饮，共想山中年。斋



   卷497_82 【赠卢大夫将军】姚合 

将军身在城，讵得虏尘清。酿酒邀闲客，吟诗直禁营。 
苍鹰春不下，战马夜空鸣。碣石应无业，皇州独有名。 
上山嫌髀重，拔剑叹衣生。公议今如此，登坛到即行。斋



   卷497_83 【赠供奉僧次融】姚合 

会解如来意，僧家独有君。开经对天子，骑马过声闻。 
本寺远于日，新诗高似云。热时吟一句，凉冷胜秋分。古



   卷497_84 【赠王尊师】姚合 

先生自说瀛洲路，多在青松白石间。海岸夜中常见日， 
仙宫深处却无山。犬随鹤去游诸洞，龙作人来问大还。 
今日偶闻尘外事，朝簪未掷复何颜。古



   卷497_85 【赠常州院僧】姚合 

一住毗陵寺，师应只信缘。院贫人施食，窗静鸟窥禅。 
古磬声难尽，秋灯色更鲜。仍闻开讲日，湖上少鱼船。知



   卷497_86 【赠卢沙弥小师】姚合 

怕见世间事，削头披佛衣。年小未受戒，会解如老师。 
天与出家肠，一食斋不饥。麻履踏雪路，与马不肯骑。 
嫌我身腥膻，似我见戎夷。彼此见会异，对面成别离。 
我师文宣王，立教垂书诗。但全仁义心，自然便慈悲。 
两教大体同，无处辨是非。莫以衣服别，到头不相知。斋



   卷497_87 【赠张籍太祝】姚合 

绝妙江南曲，凄凉怨女诗。古风无手敌，新语是人知。 
飞动应由格，功夫过却奇。麟台添集卷，乐府换歌词。 
李白应先拜，刘祯必自疑。贫须君子救，病合国家医。 
野客开山借，邻僧与米炊。甘贫辞聘币，依选受官资。 
多见愁连晓，稀闻债尽时。圣朝文物盛，太祝独低眉。知



   卷497_88 【赠丘郎中】姚合 

绕篱栽杏种黄精，晓侍炉烟暮出城。
万事将身求总易，学君难得是长生。



   卷497_89 【赠王建司马】姚合 

久向空门隐，交亲亦不知。文高轻古意，官冷似前资。 
老觉僧斋健，贫还酒债迟。仙方小字写，行坐把相随。古



   卷497_90 【赠任士曹】姚合 

宪皇十一祀，共得春闱书。道直淹曹掾，命通侍玉除。 
浮生年月促，九陌笑言疏。何计同归去，沧江有弊庐。知



   卷497_91 【赠刘叉】姚合 

自君离海上，垂钓更何人。独宿空堂雨，闲行九陌尘。 
避时曾变姓，救难似嫌身。何处相期宿，咸阳酒市春。主



   卷497_92 【赠僧绍明】姚合 

西方清净路，此路出何门。见说师知处，从来佛不言。 
今生多病恼，自晓至黄昏。唯寐方无事，那堪梦亦喧。斋



   卷497_93 【赠张质山人】姚合 

先生居处僻，荆棘与墙齐。酒好宁论价，诗狂不著题。 
烧成度世药，踏尽上山梯。懒听闲人语，争如谷鸟啼。古



   卷497_94 【赠少室山麻襦僧】姚合 

只辫麻为衲，此中经几春。庵前多猛兽，径小绝行人。 
泉近濆瓶履，山深少垢尘。想师正法指，喻我独迷津。知



   卷497_95 【赠王山人】姚合 

贤哲论独诞，吾宗次定今。诗吟天地广，觉印果因深。 
教演归恭敬，名标中外钦。既能施六度，了悟达双林。主



   卷497_96 【赠终南山傅山人】姚合 

七十未成事，终南苍鬓翁。老来诗兴苦，贫去酒肠空。 
蟠蛰身仍病，鹏抟力未通。已无烧药本，唯有著书功。 
白马时何晚，青龙岁欲终。生涯枯叶下，家口乱云中。 
潭静鱼惊水，天晴鹤唳风。悲君还姓傅，独不梦高宗。知



   卷497_97 【使两浙赠罗隐】姚合 

平日时风好涕流，谗书虽盛一名休。寰区叹屈瞻天问， 
夷貊闻诗过海求。向夕便思青琐拜，近年寻伴赤松游。 
何当世祖从人望，早以公台命卓侯。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十八 
 
   
　 
　

　
 　



   卷498_1 【闲居遣怀十首】姚合 

身外无徭役，开门百事闲。倚松听唳鹤，策杖望秋山。 
萍任连池绿，苔从匝地斑。料无车马客，何必扫柴关。知

闲卧销长日，亲朋笑我疏。诗篇随分有，人事度年无。 
情性僻难改，愁怀酒为除。谁能思此计，空备满床书。斋

白日逍遥过，看山复绕池。展书寻古事，翻卷改新诗。 
赊酒风前酌，留僧竹里棋。同人笑相问，羡我足闲时。知

好景时牵目，茅斋兴有馀。远山经雨后，庭树得秋初。 
道侣怜栽药，高人笑养鱼。优游随本性，甘被弃慵疏。斋

永日厨烟绝，何曾暂废吟。闲时随思缉，小酒恣情斟。 
看月嫌松密，垂纶爱水深。世间多少事，无事可关心。知

一生能几日，愁恨也无端。遇酒酕醄饮，逢花烂熳看。 
青云非失路，白发未相干。以此多携解，将心但自宽。斋

万事徒纷扰，难关枕上身。朗吟销白日，沈醉度青春。 
演步怜山近，闲眠厌客频。市朝曾不到，长免满衣尘。知

野性多疏惰，幽栖更称情。独行看影笑，闲坐弄琴声。 
懒拜腰肢硬，慵趋礼乐生。业文随日遣，不是为求名。斋

生计甘寥落，高名愧自由。惯无身外事，不信世间愁。 
好酒盈杯酌，闲诗任笔酬。凉风从入户，云水更宜秋。知

拙直难和洽，从人笑掩关。不能行户外，宁解走尘间。 
被酒长酣思，无愁可上颜。何言归去事，著处是青山。斋



   卷498_2 【武功县中作三十首（一作武功县闲居）】姚合 

县去帝城远，为官与隐齐。马随山鹿放，鸡杂野禽栖。 
绕舍惟藤架，侵阶是药畦。更师嵇叔夜，不拟作书题。古

方拙天然性，为官是事疏。惟寻向山路，不寄入城书。 
因病多收药，缘餐学钓鱼。养身成好事，此外更空虚。主

微官如马足，只是在泥尘。到处贫随我，终年老趁人。 
簿书销眼力，杯酒耗心神。早作归休计，深居养此身。古

簿书多不会，薄俸亦难销。醉卧慵开眼，闲行懒系腰。 
移花兼蝶至，买石得云饶。且自心中乐，从他笑寂寥。主

晓钟惊睡觉，事事便相关。小市柴薪贵，贫家砧杵闲。 
读书多旋忘，赊酒数空还。长羡刘伶辈，高眠出世间。古

性疏常爱卧，亲故笑悠悠。纵出多携枕，因衙始裹头。 
上山方觉老，过寺暂忘愁。三考千馀日，低腰不拟休。主

客至皆相笑，诗书满卧床。爱闲求病假，因醉弃官方。 
鬓发寒唯短，衣衫瘦渐长。自嫌多检束，不似旧来狂。古

一日看除目，终年损道心。山宜冲雪上，诗好带风吟。 
野客嫌知印，家人笑买琴。只应随分过，已是错弥深。主

邻里皆相爱，门开数见过。秋凉送客远，夜静咏诗多。 
就架题书目，寻栏记药窠。到官无别事，种得满庭莎。古

穷达天应与，人间事莫论。微官长似客，远县岂胜村。 
竟日多无食，连宵不闭门。斋心调笔砚，唯写五千言。主

县僻仍牢落，游人到便回。路当边地去，村入郭门来。 
酒户愁偏长，诗情病不开。可曾衙小吏，恐谓踏青苔。古

自下青山路，三年著绿衣。官卑食肉僭，才短事人非。 
野客教长醉，高僧劝早归。不知何计是，免与本心违。主

月出方能起，庭前看种莎。吏来山鸟散，酒熟野人过。 
岐路荒城少，烟霞远岫多。同官数相引，下马上西坡。古

作吏荒城里，穷愁欲不胜。病多唯识药，年老渐亲僧。 
梦觉空堂月，诗成满砚冰。故人多得路，寂寞不相称。主

谁念东山客，栖栖守印床。何年得事尽，终日逐人忙。 
醉卧谁知叫，闲书不著行。人间长检束，与此岂相当。古

朝朝眉不展，多病怕逢迎。引水远通涧，垒山高过城。 
秋灯照树色，寒雨落池声。好是吟诗夜，披衣坐到明。主

簿籍谁能问，风寒趁早眠。每旬常乞假，隔月探支钱。 
还往嫌诗僻，亲情怪酒颠。谋身须上计，终久是归田。古

闭门风雨里，落叶与阶齐。野客嫌杯小，山翁喜枕低。 
听琴知道性，寻药得诗题。谁更能骑马，闲行只杖藜。主

腥膻都不食，稍稍觉神清。夜犬因风吠，邻鸡带雨鸣。 
守官常卧病，学道别称名。小有洞中路，谁能引我行。古

宦名浑不计，酒熟且开封。晴月销灯色，寒天挫笔锋。 
惊禽时并起，闲客数相逢。旧国萧条思，青山隔几重。主

假日多无事，谁知我独忙。移山入县宅，种竹上城墙。 
惊蝶遗花蕊，游蜂带蜜香。唯愁明早出，端坐吏人旁。古

门外青山路，因循自不归。养生宜县僻，说品喜官微。 
净爱山僧饭，闲披野客衣。谁怜幽谷鸟，不解入城飞。主

一官无限日，愁闷欲何如。扫舍惊巢燕，寻方落壁鱼。 
从僧乞净水，凭客报闲书。白发谁能镊，年来四十馀。古

朝朝门不闭，长似在山时。宾客抽书读，儿童斫竹骑。 
久贫还易老，多病懒能医。道友应相怪，休官日已迟。主

戚戚常无思，循资格上官。闲人得事晚，常骨觅仙难。 
醉卧疑身病，贫居觉道宽。新诗久不写，自算少人看。古

漫作容身计，今知拙有馀。青衫迎驿使，白发忆山居。 
道友怜蔬食，吏人嫌草书。须为长久事，归去自耕锄。主

主印三年坐，山居百事休。焚香开敕库，踏月上城楼。 
饮酒多成病，吟诗易长愁。殷勤问渔者，暂借手中钩。古

长忆青山下，深居遂性情。垒阶溪石净，烧竹灶烟轻。 
点笔图云势，弹琴学鸟声。今朝知县印，梦里百忧生。主

自知狂僻性，吏事固相疏。只是看山立，无嫌出县居。 
印朱沾墨砚，户籍杂经书。月俸寻常请，无妨乏斗储。古

作吏无能事，为文旧致功。诗标八病外，心落百忧中。 
拜别登朝客，归依炼药翁。不知还往内，谁与此心同。主



   卷498_3 【罢武功县将入城】姚合 

乍抛衫笏觉身轻，依旧还称学道名。欲泥山僧分屋住， 
羞从野老借牛耕。妻儿尽怕为逋客，亲故相邀遣到城。 
无奈同官珍重意，几回临路却休行。主

青衫脱下便狂歌，种薤栽莎劚古坡。野客相逢添酒病， 
春山暂上著诗魔。亦知官罢贫还甚，且喜闲来睡得多。 
欲与九衢亲故别，明朝拄杖始经过。斋



   卷498_4 【秋日闲居二首】姚合 

九陌宅重重，何门怜此翁。荒庭唯菊茂，幽径与山通。 
落叶带衣上，闲云来酒中。此心谁得见，林下鹿应同。古

先忆花时节，家山听更归。爱诗看古集，忆酒典寒衣。 
睡少身还健，愁多食不肥。自怜疏懒性，无事出门稀。主



   卷498_5 【闲居晚夏】姚合 

闲居无事扰，旧病亦多痊。选字诗中老，看山屋外眠。 
片霞侵落日，繁叶咽鸣蝉。对此心还乐，谁知乏酒钱。斋



   卷498_6 【闲居】姚合 

不自识疏鄙，终年住在城。过门无马迹，满宅是蝉声。 
带病吟虽苦，休官梦已清。何当学禅观，依止古先生。古



   卷498_7 【街西居三首】姚合 

受得山野性，住城多事违。青山在宅南，回首东西稀。 
浅浅一井泉，数家同汲之。独我恶水浊，凿井庭之陲。 
自凿还自饮，亦为众所非。吁嗟世间事，洁身诚难为。古

日出穷巷喜，温然胜重衣。重衣岂不暖，所暖人不齐。 
兀兀复行行，不离阶与墀。主

丈夫非马蹄，安得知路岐。穷贱餐茹薄，兴与养性宜。 
乃知长生术，豪贵难得之。古



   卷498_8 【闲居遣兴】姚合 

终年城里住，门户似山林。客怪身名晚，妻嫌酒病深。 
写方多识药，失谱废弹琴。文字非经济，空虚用破心。知



   卷498_9 【庄居即事】姚合 

休看小字大书名，向日持经眼却明。时过无心求富贵， 
身闲不梦见公卿。因寻岳寺荤辛断，自到王城礼数生。 
斜月照床新睡觉，西风半夜鹤来声。知



   卷498_10 【亲仁里居】姚合 

三年赁舍亲仁里，寂寞何曾似在城。饮酒自缘防冷病， 
寻人多是为闲行。轩车无路通门巷，亲友因诗道姓名。 
自别青山归未得，羡君长听石泉声。知



   卷498_11 【庄居野行】姚合 

客行野田间，比屋皆闭户。借问屋中人，尽去作商贾。 
官家不税商，税农服作苦。居人尽东西，道路侵垄亩。 
采玉上山颠，探珠入水府。边兵索衣食，此物同泥土。 
古来一人耕，三人食犹饥。如今千万家，无一把锄犁。 
我仓常空虚，我田生蒺藜。上天不雨粟，何由活烝黎。斋



   卷498_12 【春日闲居】姚合 

居止日萧条，庭前唯药苗。身闲眠自久，眼荖视还遥。 
檐燕酬莺语，邻花杂絮飘。客来无酒饮，搔首掷空瓢。古



   卷498_13 【独居】姚合 

深闭柴门长不出，功夫自课少闲时。翻音免问他人字， 
覆局何劳对手棋。生计如云无定所，穷愁似影每相随。 
到头归向青山是，尘路茫茫欲告谁。古



   卷498_14 【早春闲居】姚合 

寂寞日何为，闲居春色迟。惊风起庭雪，寒雨长檐澌。 
强饮樽中酒，嘲山世外诗。此生仍且在，难与老相离。知



   卷498_15 【原上新居（一作王建诗）】姚合 

秋来梨果熟，行哭小儿饥。邻富鸡长往，庄贫客渐稀。 
借牛耕地晚，卖树纳钱迟。墙下当官道，依前夹竹篱。主



   卷498_16 【将归山】姚合 

野人惯去山中住，自到城来闷不胜。宫树蝉声多却乐， 
侯门月色少于灯。饥来唯拟重餐药，归去还应只别僧。 
闻道旧溪茆屋畔，春风新上数枝藤。主



   卷498_17 【山中述怀】姚合 

为客久未归，寒山独掩扉。晓来山鸟散，雨过杏花稀。 
天远云空积，溪深水自微。此情对春色，尽醉欲忘机。斋



   卷498_18 【偶然书怀】姚合 

十年通籍入金门，自愧名微枉搢绅。炼得丹砂疑不食， 
从兹白发日相亲。家山迢递归无路，杯酒稀疏病到身。 
汉有冯唐唐有我，老为郎吏更何人。斋



   卷498_19 【客舍有怀】姚合 

旅人无事喜，终日思悠悠。逢酒嫌杯浅，寻书怕字稠。 
贫来许钱圣，梦觉见身愁。寂寞中林下，饥鹰望到秋。古



   卷498_20 【及第后夜中书事】姚合 

夜睡常惊起，春光属野夫。新衔添一字，旧友逊前途。 
喜过还疑梦，狂来不似儒。爱花持烛看，忆酒犯街沽。 
天上名应定，人间盛更无。报恩丞相閤，何啻杀微躯。古



   卷498_21 【偶题】姚合 

年年九陌看春还，旧隐空劳梦寐间。迟日逍遥芸草长， 
圣朝清净谏臣闲。偶逢游客同倾酒，自有前驺耻见山。 
道侣书来相责诮，朝朝欲报作何颜。古



   卷498_22 【感时】姚合 

忆昔未出身，索寞无精神。逢人话天命，自贱如埃尘。 
君今才出身，飒爽鞍马春。逢人话天命，自重如千钧。 
信涉名利道，举动皆丧真。君今自世情，何况天下人。古



   卷498_23 【忆山】姚合 

闲处无人到，乖疏称野情。日高搔首起，林下散衣行。 
泉引窗前过，云看石罅生。别来愁欲老，虚负出山名。知



   卷498_24 【客游旅怀】姚合 

客行无定止，终日路岐间。马为赊来贵，僮缘借得顽。 
诗书愁触雨，店舍喜逢山。旧业嵩阳下，三年未得还。主



   卷498_25 【迎春】姚合 

半年留醉待花开，晓去迎春夜始回。风暖慢行寻曲水， 
天晴远望立高台。亦知无处将诗请，唯得终朝把酒催。 
今日柳条全弄色，游人相伴看春来。主



   卷498_26 【游春十二首】姚合 

正月一日后，寻春更不眠。自知还近僻，众说过于颠。 
看水宁依路，登山欲到天。悠悠芳思起，多是晚风前。斋

官卑长少事，县僻又无城。未晓冲寒起，迎春忍病行。 
树枝风掉软，菜甲土浮轻。好个林间鹊，今朝足喜声。知

诗酒相牵引，朝朝思不穷。苔痕雪水里，春色竹烟中。 
迎雨缘池草，摧花倚树风。书非名利事，爱此少人同。斋

尘中主印吏，谁遣有高情。趁暖檐前坐，寻芳树底行。 
土融凝墅色，冰败满池声。渐觉春相泥，朝来睡不轻。知

疏顽无异事，随例但添年。旧历藏深箧，新衣薄絮绵。 
暖风浑酒色，晴日畅琴弦。同伴无辞困，游春贵在先。斋

看春长不足，岂更觉身劳。寺里花枝净，山中水色高。 
嫩云轻似絮，新草细如毛。并起诗人思，还应费笔毫。知

悠悠小县吏，憔悴入新年。远思遭诗恼，闲情被酒牵。 
恋花林下饮，爱草野中眠。疏懒今成性，谁人肯更怜。斋

处处春光遍，游人亦不稀。向阳倾冷酒，看影试新衣。 
嫩树行移长，幽禽语旋飞。同来皆去尽，冲夜独吟归。知

朝朝看春色，春色似相怜。酒醒莺啼里，诗成蝶舞前。 
摘花盈手露，折竹满庭烟。亲故多相笑，疏狂似少年。斋

卑官还不恶，行止得逍遥。晴野花侵路，春陂水上桥。 
尘埃生暖色，药草长新苗。看却烟光散，狂风处处飘。知

身被春光引，经时更不归。嚼花香满口，书竹粉黏衣。 
弄日莺狂语，迎风蝶倒飞。自知疏懒性，得事亦应稀。斋

晓脱青衫出，闲行气味长。一瓶春酒色，数顷野花香。 
朝客闻应羡，山僧见亦狂。不将僮仆去，恐为损风光。知



   卷498_27 【赏春】姚合 

闲人只是爱春光，迎得春来喜欲狂。买酒怕迟教走马， 
看花嫌远自移床。娇莺语足方离树，戏蝶飞高始过墙。 
颠倒醉眠三数日，人间百事不思量。知



   卷498_28 【春日即事】姚合 

春来眠不得，谁复念生涯。夜听四邻乐，朝寻九陌花。 
轻烟浮草色，微雨濯年华。乞假非关病，朝衣在酒家。主



   卷498_29 【春日江次】姚合 

野步出茆斋，闲行坐石台。久悲乡路远，犹喜杏花开。 
鸥鹭皆飞去，帆樯何处来。因凝千里目，落日尚徘徊。斋



   卷498_30 【扬州春词三首】姚合 

广陵寒食天，无雾复无烟。暖日凝花柳，春风散管弦。 
园林多是宅，车马少于船。莫唤游人住，游人困不眠。古

满郭是春光，街衢土亦香。竹风轻履舄，花露腻衣裳。 
谷鸟鸣还艳，山夫到更狂。可怜游赏地，炀帝国倾亡。主

江北烟光里，淮南胜事多。市鄽持烛入，邻里漾船过。 
有地惟栽竹，无家不养鹅。春风荡城郭，满耳是笙歌。古



   卷498_31 【寒食二首（一作张籍诗）】姚合 

今朝一百五，出户雨初晴。舞爱双飞蝶，歌闻百啭莺。 
江深青草岸，花满白云城。为政多孱懦，应无酷吏名。知

出城烟火少，况复是今朝。闲坐将谁语，临觞只自谣。 
阶前春藓遍，衣上落花飘。伎乐州人戏，使君心寂寥。斋



   卷498_32 【暮春书事】姚合 

穷巷少芳菲，苍苔一径微。酒醒闻客别，年长送春归。 
宿愿眠云峤，浮名系锁闱。未因丞相庇，难得脱朝衣。古



   卷498_33 【春晚雨中】姚合 

寂寂春将老，闲人强自欢。迎风莺语涩，带雨蝶飞难。 
傍砌木初长，眠花景渐阑。临轩平目望，情思若为宽。知



   卷498_34 【送春】姚合 

昨迎今复送，来晚去逡巡。芳尽空繁树，愁多独病身。 
静思倾酒懒，闲望上楼频。为向春风道，明年早报春。主



   卷498_35 【别春】姚合 

留春不得被春欺，春若无情遣泥谁。寂寞自疑生冷病， 
凄凉还似别亲知。随风未辨归何处，浇酒唯求住少时。 
一去近当三百日，从朝至夜是相思。主



   卷498_36 【夏夜】姚合 

闲斋深夜静，独坐又闲行。密树月笼影，疏篱水隔声。 
断猿时叫谷，栖鸟每摇柽。寂寞求名士，谁知此夕情。斋



   卷498_37 【秋日有怀】姚合 

秋来不复眠，但觉思悠然。菊色欲经露，虫声渐替蝉。 
诗情生酒里，心事在山边。旧里无因到，西风又一年。古



   卷498_38 【秋夕遣怀】姚合 

昨宵白露下，秋气满山城。风劲衣巾脆，窗虚笔墨轻。 
临书爱真迹，避酒怕狂名。只拟随麋鹿，悠悠过一生。知



   卷498_39 【秋中夜坐】姚合 

疏散永无事，不眠常夜分。月中松露滴，风引鹤同闻。斋



   卷498_40 【同卫尉崔少卿九月六日饮】姚合 

酒熟菊还芳，花飘盏亦香。与君先一醉，举世待重阳。 
风色初晴利，虫声向晚长。此时如不饮，心事亦应伤。古



   卷498_41 【九日忆砚山旧居】姚合 

帝里闲人少，谁同把酒杯。砚山篱下菊，今日几枝开。 
晓角惊眠起，秋风引病来。长年归思切，更值雁声催。知



   卷498_42 【秋晚江次】姚合 

萧萧晚景寒，独立望江壖。沙渚几行雁，风湾一只船。 
落霞澄返照，孤屿隔微烟。极目思无尽，乡心到眼前。主



   卷498_43 【除夜二首】姚合 

衰残归未遂，寂寞此宵情。旧国当千里，新年隔数更。 
寒犹近北峭，风渐向东生。谁见长安陌，晨钟度火城。斋

殷勤惜此夜，此夜在逡巡。烛尽年还别，鸡鸣老更新。 
傩声方去疫，酒色已迎春。明日持杯处，谁为最后人。知



   卷498_44 【晦日送穷三首】姚合 

年年到此日，沥酒拜街中。万户千门看，无人不送穷。斋

送穷穷不去，相泥欲何为。今日官家宅，淹留又几时。主

古人皆恨别，此别恨消魂。只是空相送，年年不出门。知



   卷498_45 【咏云】姚合 

霭霭纷纷不可穷，戛笙歌处尽随龙。来依银汉一千里， 
归傍巫山十二峰。呈瑞每闻开丽色，避风仍见挂乔松。 
怜君翠染双蝉鬓，镜里朝朝近玉容。知



   卷498_46 【咏雪】姚合 

愁云残腊下阳台，混却乾坤六出开。与月交光呈瑞色， 
共花争艳傍寒梅。飞随郢客歌声远，散逐宫娥舞袖回。 
其那知音不相见，剡溪乘兴为君来。知



   卷498_47 【郡中对雪】姚合 

霏微著草树，渐布与阶平。远近如空色，飘飏无落声。 
飞鸦疑翅重，去马觉蹄轻。遥想故山下，樵夫应滞行。主



   卷498_48 【对月】姚合 

银轮玉兔向东流，莹净三更正好游。
一片黑云何处起，皂罗笼却水精球。



   卷498_49 【八月十五夜看月】姚合 

亭亭千万里，三五复秋中。此夕光应绝，常时思不同。 
九霄微有露，四海静无风。惆怅逡巡别，谁能看碧空。知



   卷498_50 【赋月华临静夜】姚合 

长空埃壒灭，皎皎月华临。色正秋将半，光鲜夜自深。 
九霄晴更彻，四野气难侵。静照遥山出，孤明列宿沉。 
高人应不寐，惊鹊复何心。漏尽东方晓，佳期何处寻。知



   卷498_51 【酬任畴协律夏中苦雨见寄】姚合 

银汉波澜溢，经旬雨未休。细听宜隔牖，远望忆高楼。 
风急飘还断，云低落更稠。走童惊掣电，饥鸟啄浮沤。 
丝网张空际，蛛绳续瓦沟。青蛙多入户，潢潦欲胜舟。 
雷怒疑山破，池浑似土流。灰人漫禳厌，水马恣沈浮。 
广陌应翻浪，贫居恐作湫。阳精藏不耀，阴气盛难收。 
远色重林暮，繁声四壁秋。望晴思见日，防冷欲披裘。 
枕润眠还懒，车羸出转忧。散空烟漠漠，迸溜竹修修。 
树暗蝉吟咽，巢倾燕语愁。琴书凉簟净，灯烛夜窗幽。 
天下那能向，龙边岂易求。湿烟凝灶额，荒草覆墙头。 
酒思凄方罢，诗情耿始抽。下床先仗屐，汲井恐飘瓯。 
危坐徒相忆，佳期未有由。劳君寄新什，终日不能酬。知



   卷498_52 【和座主相公雨中作】姚合 

清气润华屋，东风吹雨匀。花低惊艳重，竹净觉声真。 
山际凝如雾，云中散似尘。萧萧下碧落，点点救生民。 
缓洒雷霆细，微沾瓦砾新。诗成难继和，造化笔通神。知



   卷498_53 【恶神行雨】姚合 

凶神扇pQ恶神行，汹涌挨排白雾生。风击水凹波扑凸， 
雨漴山口地嵌坑。龙喷黑气翻腾滚，鬼掣红光劈划揁。 
哮吼忽雷声揭石，满天啾唧闹轰轰。知



   卷498_54 【苦雨】姚合 

江昏山半晴，南阻绝人行。葭菼连云色，松杉共雨声。 
早秋仍燕舞，深夜更鼍鸣。为报迷津客，讹言未可轻。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷四百九十九 
 
   
　 
　

　
 　



   卷499_1 【题凤翔西郭新亭】姚合 

西郭尘埃外，新亭制度奇。地形当要处，人力是闲时。 
结构方殊绝，高低更合宜。栋梁清俸买，松竹远山移。 
佛寺幽难敌，仙家景可追。良工惭巧尽，上客恨逢迟。 
两面寒波涨，当前软柳垂。清虚宜月入，凉冷胜风吹。 
宴赏军容静，登临妓乐随。鱼龙听弦管，凫鹤识旌旗。 
泛鹢春流阔，飞觞白日欹。闲花长在户，嫩藓乍缘墀。 
永望情无极，频来困不辞。云峰晴转翠，烟树晓逾滋。 
向野惟贪静，临空遽觉危。行人如不到，游乐更何为。古



   卷499_2 【题金州西园九首·江榭】姚合 

亭亭白云榭，下有清江流。见江不得亲，不如波上鸥。 
有榭江可见，无榭无双眸。知



   卷499_3 【题金州西园九首·药堂】姚合 

僮仆不到阈，双扉常自关。四壁画远水，堂前耸秋山。 
时闻有仙鼠，窃药檐隙间。主



   卷499_4 【题金州西园九首·草阁】姚合 

编草覆柏椽，轩扉皆竹织。閤成似僧居，学僧居未得。 
有时公府劳，还复来此息。斋



   卷499_5 【题金州西园九首·松坛】姚合 

盘盘松上盖，下覆青石坛。月中零露垂，日出露尚漙。 
山翁称绝境，海桥无所观。古



   卷499_6 【题金州西园九首·葼径】姚合 

药院径亦高，往来踏葼影。方当繁暑日，草屩微微冷。 
爱此不能行，折薪坐煎茗。知



   卷499_7 【题金州西园九首·垣竹】姚合 

种竹爱庭际，亦以资玩赏。穷秋雨萧条，但见墙垣长。 
宣尼高数仞，固应非土壤。主



   卷499_8 【题金州西园九首·石庭】姚合 

布石满山庭，磷磷洁还清。幽人常履此，月下屐齿鸣。 
药草枝叶动，似向山中生。斋



   卷499_9 【题金州西园九首·莓苔】姚合 

茅堂阶岂高，数寸是苔藓。只恐秋雨中，窗户亦不溅。 
眼前无此物，我情何由遣。古



   卷499_10 【题金州西园九首·芭蕉屏】姚合 

芭蕉丛丛生，月照参差影。数叶大如墙，作我门之屏。 
稍稍闻见稀，耳目得安静。知



   卷499_11 【杏溪十首·杏溪】姚合 

桃花四散飞，桃子压枝垂。寂寂青阴里，幽人举步迟。 
殷勤念此径，我去复来谁。主



   卷499_12 【杏溪十首·莲塘】姚合 

方塘菡萏高，繁艳相照耀。幽人夜眠起，忽疑野中烧。 
晓寻不知休，白石岸亦峭。斋



   卷499_13 【杏溪十首·架水藤】姚合 

濛濛紫花藤，下复清溪水。若遣随波流，不如风飘起。 
风飘或近堤，随波千万里。古



   卷499_14 【杏溪十首·石潭】姚合 

晓向潭上行，夕就潭边宿。清冷无波澜，潎潎鱼相逐。 
钓翁坐不起，见我往来熟。知



   卷499_15 【杏溪十首·溪路】姚合 

此路何潇洒，永无公卿迹。日日多往来，藜杖与桑屐。 
路边何所有，磊磊青渌石。主



   卷499_16 【杏溪十首·望江峰】姚合 

念昔有此峰，在彼江陵先。举世未能知，愚亦望同贤。 
我来心益闷，欲上天公笺。斋



   卷499_17 【杏溪十首·杏水】姚合 

不与江水接，自出林中央。穿花复远水，一山闻杏香。 
我来持茗瓯，日屡此来尝。古



   卷499_18 【杏溪十首·渚上竹】姚合 

叶叶新春筠，下复清浅流。微风屡此来，决决复修修。 
诗人月下吟，月堕吟不休。知



   卷499_19 【杏溪十首·枫林堰】姚合 

森森枫树林，护此石门堰。杏堤数里馀，枫影覆亦遍。 
鸬鹚与钓童，质异同所愿。主



   卷499_20 【杏溪十首·石濑】姚合 

散漫复潺湲，半砂半和石。清风波亦无，历历鱼可搦。 
我来亦屡久，归路常日夕。斋



   卷499_21 【陕下厉玄侍御宅五题·濯缨溪】姚合 

旧山宁要去，此有濯缨泉。晓景松枝覆，秋光月色连。 
行寻屐齿尽，坐对角巾偏。寂寂幽栖处，无妨请俸钱。古



   卷499_22 【陕下厉玄侍御宅五题·垂钓亭】姚合 

由钓起茅亭，柴扉复竹楹。波清见丝影，坐久识鱼情。 
白鸟依窗宿，青蒲傍砌生。欲同渔父舍，须自减逢迎。知



   卷499_23 【陕下厉玄侍御宅五题·吟诗岛】姚合 

幽岛藓层层，诗人日日登。坐危石是榻，吟冷唾成冰。 
静对唯秋水，同来但老僧。竹枝题字处，小篆复谁能。主



   卷499_24 【陕下厉玄侍御宅五题·竹里径】姚合 

微径婵娟里，唯闻静者知。迹深苔长处，步狭笋生时。 
高是连幽树，穷应到曲池。纱巾灵寿杖，行乐复相宜。斋



   卷499_25 【陕下厉玄侍御宅五题·泛觞泉】姚合 

不上酒家楼，池边日献酬。杯来转巴字，客坐绕方流。 
酹滴苔纹断，泉连石岸秋。若能山下置，岁晚愿同游。古



   卷499_26 【题僧院引泉】姚合 

泉眼高千尺，山僧取得归。架空横竹引，凿石透渠飞。 
洗药溪流浊，浇花雨力微。朝昏长绕看，护惜似持衣。知



   卷499_27 【题家园新池】姚合 

数日自穿池，引泉来近陂。寻渠通咽处，绕岸待清时。 
深好求鱼养，闲堪与鹤期。幽声听难尽，入夜睡常迟。主



   卷499_28 【咏盆池】姚合 

浮萍重叠水团圆，客绕千遭屐齿痕。
莫惊池里寻常满，一井清泉是上源。



   卷499_29 【买太湖石】姚合 

我尝游太湖，爱石青嵯峨。波澜取不得，自后长咨嗟。 
奇哉卖石翁，不傍豪贵家。负石听苦吟，虽贫亦来过。 
贵我辨识精，取价复不多。比之昔所见，珍怪颇更加。 
背面淙注痕，孔隙若琢磨。水称至柔物，湖乃生壮波。 
或云此天生，嵌空亦非他。气质偶不合，如地生江河。 
置之书房前，晓雾常纷罗。碧光入四邻，墙壁难蔽遮。 
客来谓我宅，忽若岩之阿。古



   卷499_30 【天竺寺殿前立石】姚合 

补天残片女娲抛，扑落禅门压地坳。霹雳划深龙旧攫， 
屈槃痕浅虎新抓。苔黏月眼风挑剔，尘结云头雨磕敲。 
秋至莫言长矻立，春来自有薜萝交。古



   卷499_31 【杭州观潮】姚合 

楼有章亭号，涛来自古今。势连沧海阔，色比白云深。 
怒雪驱寒气，狂雷散大音。浪高风更起，波急石难沈。 
鸟惧多遥过，龙惊不敢吟。坳如开玉穴，危似走琼岑。 
但褫千人魄，那知伍相心。岸摧连古道，洲涨踣丛林。 
跳沫山皆湿，当江日半阴。天然与禹凿，此理遣谁寻。主



   卷499_32 【题李频新居】姚合 

赁居求贱处，深僻任人嫌。盖地花如绣，当门竹胜帘。 
劝僧尝药酒，教仆辨书签。庭际山宜小，休令著石添。斋



   卷499_33 【寄题纵上人院】姚合 

营营是与非，前乐后还悲。今世已如此，他生愿似师。 
禅房空旦暮，画壁半陈隋。绕径苍苔迹，幽人来是谁。古



   卷499_34 【题山寺】姚合 

千重山崦里，楼阁影参差。未暇寻僧院，先看置寺碑。 
竹深行渐暗，石稳坐多时。古塔虫蛇善，阴廊鸟雀痴。 
云开上界近，泉落下方迟。为爱青桐叶，因题满树诗。古



   卷499_35 【题贞女祠】姚合 

此女骨为土，贞名不可移。精灵閟何处，蘋藻奠空祠。 
水石生异状，杉松无病枝。我来方谢雨，延滞失归期。知



   卷499_36 【题刑部马员外修行里南街新居】姚合 

帝里谁无宅，青山只属君。闲窗连竹色，幽砌上苔文。 
远近高低树，东西南北云。朝朝常独见，免被四邻分。主



   卷499_37 【题郭侍郎亲仁里幽居】姚合 

入门尘外思，苔径药苗间。洞里应生玉，庭前自有山。 
帝城唯此静，朝客更谁闲。野鹤松中语，时时去复还。斋



   卷499_38 【题宣义池亭】姚合 

春入池亭好，风光暖更鲜。寻芳行不困，逐胜坐还迁。 
细草乱如发，幽禽鸣似弦。苔文翻古篆，石色学秋天。 
花落能漂酒，萍开解避船。暂来还愈疾，久住合成仙。 
迸笋支阶起，垂藤压树偏。此生应借看，自计买无钱。主



   卷499_39 【题薛十二池亭（一作王建诗）】姚合 

每日树边消一日，绕池行过又须行。异花多是非时有， 
好竹皆当要处生。斜立小桥看岛势，远移幽石作泉声。 
浮萍著岸风吹歇，水面无尘晚更清。主



   卷499_40 【题大理崔少卿驸马林亭】姚合 

每来归意懒，都尉似山人。台榭栖双鹭，松篁隔四邻。 
迸泉清胜雨，深洞暖如春。更看题诗处，前轩粉壁新。斋



   卷499_41 【题杭州南亭】姚合 

旧隐即云林，思归日日深。如今来此地，无复有前心。 
古石生灵草，长松栖异禽。暮潮檐下过，溅浪湿衣襟。古



   卷499_42 【题郑驸马林亭】姚合 

东园连宅起，胜事与心期。幽洞自生药，新篁迸入池。 
密林行不尽，芳草坐难移。石翠疑无质，莺歌似有词。 
莎台高出树，藓壁净题诗。我独多来赏，九衢人不知。古



   卷499_43 【题厉玄侍御所居】姚合 

幽栖一亩宫，清峭似山峰。邻里不通径，俸钱唯买松。 
野人时寄宿，谷鸟自相逢。朝路床前是，谁知晓起慵。知



   卷499_44 【题田将军宅】姚合 

焚香书院最风流，莎草缘墙绿藓秋。近砌别穿浇药井， 
临街新起看山楼。栖禽恋竹明犹在，闲客观花夜未休。 
好是暗移城里宅，清凉浑得似江头。知



   卷499_45 【题崔驸马宅】姚合 

心在林泉身在城，凤凰楼下得闲名。洞中见凿寻仙路， 
月里犹烧煮药铛。数树异花皆敕赐，并竿修竹自天生。 
诗人多说离君宅，不得青苔地上行。知



   卷499_46 【题河上亭】姚合 

亭亭河上亭，鱼踯水禽鸣。九曲何时尽，千峰今日清。 
晨光秋更远，暑气夏常轻。杯里移樯影，琴中有浪声。 
岸莎连砌静，渔火入窗明。来此多沈醉，神高无宿酲。知



   卷499_47 【题长安薛员外水阁】姚合 

亭亭新阁成，风景益鲜明。石尽太湖色，水多湘渚声。 
翠筠和粉长，零露逐荷倾。时倚高窗望，幽寻小径行。 
林疏看鸟语，池近识鱼情。政暇招闲客，唯将酒送迎。知



   卷499_48 【题梁国公主池亭】姚合 

平阳池馆枕秦川，门锁南山一带烟。素奈花开西子面， 
绿榆枝种沈郎钱。装帘玳瑁随风落，庭岸䴔䴖趁暖眠。 
寂寞空馀歌舞地，玉箫惊起凤归天。知



   卷499_49 【寄题尉迟少卿郊居】姚合 

卿仕在关东，林居思不穷。朝衣挂壁上，厩马放田中。 
隅坐唯禅子，随行只药童。砌莎留宿露，庭竹出清风。 
浓翠生苔点，辛香发桂丛。莲池伊水入，石径远山通。 
愚者心还静，高人迹自同。无能相近住，终日羡邻翁。古



   卷499_50 【题永城驿】姚合 

秋赋春还计尽违，自知身是拙求知。惟思旷海无休日， 
却喜孤舟似去时。连浦一程兼汴宋，夹堤千柳杂唐隋。 
从来此恨皆前达，敢负吾君作楚词。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百 
 
   
　 
　

　
 　



   卷500_1 【过张邯郸庄】姚合 

客行长似病，烦热束四肢。到君读书堂，忽若逢良医。 
堂前水交流，堂下树交枝。两门延风凉，洗我昏浊肌。 
与子还往熟，坐卧恣所宜。时时相献酬，文字当酒卮。 
野饭具藜藿，永日亦不饥。苟餐非其所，鲙炙为蒺藜。 
时清士人闲，耕作唯文词。岂独乡里荐，当取四海知。知



   卷500_2 【过杨处士幽居】姚合 

引水穿风竹，幽声胜远溪。裁衣延野客，翦翅养山鸡。 
酒熟听琴酌，诗成削树题。惟愁春气暖，松下雪和泥。主



   卷500_3 【过李处士山居】姚合 

闲居昼掩扉，门柳荫蔬畦。因病方收药，寻僧始度溪。 
少逢人到户，时有燕衔泥。萧洒身无事，名高孰与齐。斋



   卷500_4 【过无可僧院】姚合 

忆师眠复起，永夜思迢迢。月下门方掩，林中寺更遥。 
钟声空下界，池色在清宵。终拟修禅观，窗间卷欲烧。古



   卷500_5 【过稠上人院】姚合 

清羸一饭师，闲院亦披衣。应诏常翻译，修心出是非。 
雪中疏磬度，林际晚风归。蔬食常来此，人间护净稀。知



   卷500_6 【过不疑上人院】姚合 

九经通大义，内典自应精。帘冷连松影，苔深减履声。 
相逢幸此日，相失恐来生。觉路何门去，师须引我行。主



   卷500_7 【过昙花宝上人院】姚合 

九陌最幽寺，吾师院复深。烟霜同覆屋，松竹杂成林。 
鸟语境弥寂，客来机自沈。早知能到此，应不戴朝簪。斋



   卷500_8 【过杜氏江亭】姚合 

上国千馀里，逢春且胜游。暂闻新鸟戏，似解旅人愁。 
野色吞山尽，江烟衬水流。村醪须一醉，无恨滞行舟。古



   卷500_9 【过张云峰院宿】姚合 

不吃胡麻饭，杯中自得仙。隔篱招好客，扫室置芳筵。 
家酝香醪嫩，时新异果鲜。夜深唯畏晓，坐稳岂思眠。 
棋罢嫌无敌，诗成贵在前。明朝题壁上，谁得众人传。古



   卷500_10 【过钦上人院】姚合 

有相无相身，唯师说始真。修篁半庭影，清磬几僧邻。 
古壁丹青落，虚檐鸟雀驯。伊余求了义，羸马往来频。知



   卷500_11 【过无可上人院】姚合 

寥寥听不尽，孤磬与疏钟。烦恼师长别，清凉我暂逢。 
蚁行经古藓，鹤毳落深松。自想归时路，尘埃复几重。主



   卷500_12 【过城南僧院】姚合 

寺对远山起，幽居仍是师。斜阳通暗隙，残雪落疏篱。 
松静鹤栖定，廊虚钟尽迟。朝朝趋府吏，来此是相宜。斋



   卷500_13 【过灵泉寺】姚合 

偶寻灵迹去，幽径入氲氛。转壑惊飞鸟，穿山踏乱云。 
水从岩下落，溪向寺前分。释子游何处，空堂日渐曛。古



   卷500_14 【过天津桥晴望】姚合 

闲立津桥上，寒光动远林。皇宫对嵩顶，清洛贯城心。 
雪路初晴出，人家向晚深。自从王在镐，天宝至如今。知



   卷500_15 【春日游慈恩寺】姚合 

年长归何处，青山未有家。赏春无酒饮，多看寺中花。斋



   卷500_16 【游天台上方（一作游天长寺上方）】姚合 

晓上上方高处立，路人羡我此时身。
白云向我头上过，我更羡他云路人。



   卷500_17 【游终南山】姚合 

策杖度溪桥，云深步数劳。青猿吟岭际，白鹤坐松梢。 
天外浮烟远，山根野水交。自缘名利系，好此结蓬茆。主



   卷500_18 【游杏溪兰若】姚合 

踏得度溪湾，晨游暮不还。月明松影路，春满杏花山。 
戏狖跳林末，高僧住石间。未肯离腰组，来此复何颜。斋



   卷500_19 【游谢公亭】姚合 

行行方避梦，又到谢亭来。举世皆如此，伊余何处回。 
竹鲜多透石，泉洁亦无苔。坐与僧同语，谁能顾酒杯。古



   卷500_20 【游阳河岸】姚合 

终日游山困，今朝始傍河。寻芳愁路尽，逢景畏人多。 
鸟语催沽酒，鱼来似听歌。醉时眠石上，肢体自婆娑。知



   卷500_21 【游河桥晓望】姚合 

闲上津桥立，天涯一望间。秋风波上岸，旭日气连山。 
偶圣今方变，朝宗岂复还。昆仑在蕃界，作将亦何颜。主



   卷500_22 【秋夜月中登天坛】姚合 

秋蟾流异彩，斋洁上坛行。天近星辰大，山深世界清。 
仙飙石上起，海日夜中明。何计长来此，闲眠过一生。斋



   卷500_23 【游昊天玄都观（一作裴考功、厉察院同游昊天玄都观）】姚合 

性同相见易，紫府共闲行。阴径红桃落，秋坛白石生。 
藓文连竹色，鹤语应松声。风定药香细，树声泉气清。 
垂檐灵草影，绕壁古山名。围外坊无禁，归时踏月明。斋



   卷500_24 【同裴起居厉侍御放朝游曲江】姚合 

暑月放朝频，青槐路绝尘。雨晴江色出，风动草香新。 
独立分幽岛，同行得静人。此欢宜稍滞，此去与谁亲。古



   卷500_25 【晓望华清宫】姚合 

晓看楼殿更鲜明，遥隔朱栏见鹿行。
武帝自知身不死，教修玉殿号长生。



   卷500_26 【夏日登楼晚望】姚合 

避暑高楼上，平芜望不穷。鸟穷山色去，人歇树阴中。 
数带长河水，千条弱柳风。暗思多少事，懒话与芝翁。斋



   卷500_27 【霁后登楼】姚合 

高楼初霁后，远望思无穷。雨洗青山净，春蒸大野融。 
碧池舒暖景，弱柳亸和风。为有登临兴，独吟落照中。古



   卷500_28 【早夏郡楼宴集】姚合 

官散有闲情，登楼步稍轻。窗云带雨气，林鸟杂人声。 
晓日襟前度，微风酒上生。城中会难得，扫壁各书名。知



   卷500_29 【夜宴太仆田卿宅】姚合 

故人九寺长，邀我此同欢。永夜开筵静，中年饮酒难。 
微风侵烛影，叠漏过林端。腊后分朝日，天明几刻残。主



   卷500_30 【春日同会卫尉崔少卿宅】姚合 

诗家会诗客，池阁晓初晴。鸟尽山中语，琴多谱外声。 
映花相劝酒，入洞各题名。疏野常如此，谁人信在城。斋



   卷500_31 【军城夜会】姚合 

军城夜禁乐，饮酒每题诗。坐稳吟难尽，寒多醉较迟。 
远钟惊漏压，微月被灯欺。此会诚堪惜，天明是别离。古



   卷500_32 【晦日宴刘值录事宅】姚合 

花落莺飞深院静，满堂宾客尽诗人。
城中杯酒家家有，唯是君家酒送春。



   卷500_33 【宴光禄田卿宅】姚合 

竹里开华馆，珍羞次第尝。春风酒影动，晴日乐声长。 
久坐难辞醉，衰年亦暂狂。殷勤还继烛，永夕梦相妨。斋



   卷500_34 【会将作崔监东园】姚合 

墙北走红尘，墙东接白云。山光衣上见，药气酒中闻。 
此会诚堪惜，穷秋日又曛。人间唯有醉，醉后复何云。古



   卷500_35 【同诸公会太府韩卿宅】姚合 

九寺名卿才思雄，邀欢笔下与杯中。六街鼓绝尘埃息， 
四座筵开语笑同。焰焰兰缸明狭室，丁丁玉漏发深宫。 
即听鸡唱天门晓，吏事相牵西复东。古



   卷500_36 【乞酒】姚合 

闻君有美酒，与我正相宜。溢瓮清如水，黏杯半似脂。 
岂唯消旧病，且要引新诗。况此便便腹，无非是满卮。知



   卷500_37 【寄卫拾遗乞酒】姚合 

老人罢卮酒，不醉已经年。自饮君家酒，一杯三日眠。 
味轻花上露，色似洞中泉。莫厌时时寄，须知法未传。主



   卷500_38 【乞新茶】姚合 

嫩绿微黄碧涧春，采时闻道断荤辛。
不将钱买将诗乞，借问山翁有几人。



   卷500_39 【西掖寓直春晓闻残漏】姚合 

直庐仙掖近，春气曙犹寒。隐隐银河在，丁丁玉漏残。 
微风飘更切，万籁杂应难。凤阁明初启，鸡人唱渐阑。 
静宜来禁里，清是下云端。我识朝天路，从容自整冠。古



   卷500_40 【杭州郡斋南亭】姚合 

符印悬腰下，东山不得归。独行南北近，渐老往还稀。 
迸笋侵窗长，惊蝉出树飞。田田池上叶，长是使君衣。知



   卷500_41 【郡中西园（一作许浑诗）】姚合 

西园春欲尽，芳草径难分。静语唯幽鸟，闲眠独使君。 
密林生雨气，古石带潮文。虽去清秋远，朝朝见白云。主



   卷500_42 【杭州官舍偶书】姚合 

钱塘刺史谩题诗，贫褊无恩懦少威。春尽酒杯花影在， 
潮回画槛水声微，闲吟山际邀僧上，暮入林中看鹤归。 
无术理人人自理，朝朝渐觉簿书稀。主



   卷500_43 【省直书事】姚合 

默默沧江老，官分右掖荣。立朝班近殿，奏直上知名。 
晓雾和香气，晴楼下乐声。蜀笺金屑腻，月兔笔毫精。 
禁树霏烟覆，宫墙瑞草生。露盘秋更出，玉漏昼还清。 
碧藓无尘染，寒蝉似鸟鸣。竹深云自宿，天近日先明。 
孱懦难封诏，疏愚但掷觥。素餐终日足，宁免众人轻。古



   卷500_44 【杭州官舍即事】姚合 

临江府署清，闲卧复闲行。苔藓疏尘色，梧桐出雨声。 
渐除身外事，暗作道家名。更喜仙山近，庭前药自生。知



   卷500_45 【假日书事呈院中司徒】姚合 

十日公府静，巾栉起清晨。寒蝉近衰柳，古木似高人。 
学佛宁忧老，为儒自喜贫。海山归未得，芝朮梦中春。主



   卷500_46 【书县丞旧厅】姚合 

宫殿半山上，人家向下居。古厅眠易魇，老吏语多虚。 
雨水浇荒竹，溪沙拥废渠。圣朝收外府，皆是九天除。斋



   卷500_47 【县中秋宿】姚合 

鼓绝门方掩，萧条作吏心。露垂庭际草，萤照竹间禽。 
棋罢嫌无月，眠迟听尽砧。还知未离此，时复更相寻。古



   卷500_48 【夏夜宿江驿】姚合 

竹屋临江岸，清宵兴自长。夜深倾北斗，叶落映横塘。 
渚闹渔歌响，风和角粽香。却愁南去棹，早晚到潇湘。知



   卷500_49 【陕城即事】姚合 

左右分京阙，黄河与宅连。何功来此地，窃位已经年。 
天下才弥小，关中镇最先。陇山望可见，惆怅是穷边。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零一 
 
   
　 
　

　
 　



   卷501_1 【和东都令狐留守相公（一作奉寄东都留守令狐相公）】姚合 

除官东守洛阳宫，恩比藩方任更雄。拜表出时传七刻， 
排班衙日有三公。旌旗严重临关外，庭宇清深接禁中。 
三十六峰诗酒思，朝朝闲望与谁同。知



   卷501_2 【和高谏议蒙兼宾客时入翰苑】姚合 

兼秩恩归第一流，时寻仙路向瀛洲。钟声迢递银河晓， 
林色葱笼玉露秋。紫殿讲筵邻御座，青宫宾榻入龙楼。 
从来共结归山侣，今日多应独自休。知



   卷501_3 【和卢给事酬裴员外】姚合 

南山雪色彻皇州，钟鼓声交晓气浮。鸳鹭簪裾上龙尾， 
蓬莱宫殿压鳌头。夕郎夜直吟仙掖，天乐和声下禁楼。 
赠答诗成才思敌，病夫欲和几朝愁。知



   卷501_4 【和裴结端公早朝（一作和郭端公早朝）】姚合 

鱼钥千门启，鸡人唱晓传。冕旒临玉殿，丞相入炉烟。 
列位同居左，分行忝在前。仰闻天语近，俯拜珮声连。 
彩仗祥光动，彤庭霁色鲜。威仪谁可纪，柱史有新篇。知



   卷501_5 【和门下李相饯西蜀相公】姚合 

圣朝同舜日，作相有夔龙。理化知无外，烝黎尽可封。 
燮和皆达识，出入并登庸。武骑增馀勇，儒冠贵所从。 
赠诗全六义，出镇越千峰。连日陈天乐，芳筵叠酒钟。 
乌台情已洽，凤阁分弥浓。栈转旌摇水，崖高马蹋松。 
恩深施远俗，化美见前踪。江晓流巴字，山晴耸剑峰。 
双油拥上宰，四海羡临邛。先路声华远，离京诏旨重。 
岁除今向尽，春色即相逢。嫩叶抽赪蕊，新苔长翠茸。 
冰销鱼潎潎，林暖鸟噰噰。泉落闻难尽，花开看不供。 
青城方眷恋，黄阁竟从容。计日归台席，还听长乐钟。斋



   卷501_6 【和座主相公西亭秋日即事】姚合 

西亭秋望好，宁要更垂帘。夫子墙还峻，酂侯宅过谦。 
微风红叶下，新雨绿苔黏。窗外松初长，栏中药旋添。 
海图装玉轴，书目记牙签。竹色晴连地，山光远入檐。 
酒浓杯稍重，诗冷语多尖。属和才虽浅，题高免客嫌。主



   卷501_7 【和秘书崔少监春日游青龙寺僧院】姚合 

官清书府足闲时，晓起攀花折柳枝。九陌城中寻不尽， 
千峰寺里看相宜。高人酒味多和药，自古风光只属诗。 
见说往来多静者，未知前日更逢谁。主



   卷501_8 【和李绅助教不赴看花】姚合 

笑辞聘礼深坊住，门馆长闲似退居。太学官资清品秩， 
高人公事说经书。年华未是登朝晚，春色何因向酒疏。 
且看牡丹吟丽句，不知此外复何如。主



   卷501_9 【和李十二舍人冬至日】姚合 

献寿人皆庆，南山复北堂。从今千万日，此日又初长。古



   卷501_10 【和裴令公新成绿野堂即事】姚合 

结构立嘉名，轩窗四面明。丘墙高莫比，萧宅僻还清。 
池际龟潜戏，庭前药旋生。树深檐稍邃，石峭径难平。 
道旷襟情远，神闲视听精。古今功独出，大小隐俱成。 
曙雨新苔色，秋风长桂声。携诗就竹写，取酒对花倾。 
古寺招僧饭，方塘看鹤行。人间无此贵，半仗暮归城。主



   卷501_11 【和厉玄侍御题户部李相公庐山西林草堂】姚合 

茅屋临江起，登庸复应期。遥知归去日，自致太平时。 
幽药禅僧护，高窗宿鸟窥。行人尽歌咏，唯子独能诗。斋



   卷501_12 【和郑相演杨尚书蜀中唱和诗】姚合 

天福坤维厚，忠贤拥节旄。江同渭滨远，山似傅岩高。 
元气符才格，文星照笔毫。五言全丽则，六义出风骚。 
圣日麻双下，洪炉柄共操。宠荣连雨露，先后比萧曹。 
唱绝时难和，吟多客讵劳。四方虽纸贵，谁怕费钱刀。主



   卷501_13 【和户部侍郎省中晚归】姚合 

寒日南宫晚，闲吟半醉归。位高行路静，诗好和人稀。 
古树苔文匝，遥峰雪色微。宁知逢彩笔，寂寞有光辉。斋



   卷501_14 【和元八郎中秋居】姚合 

圣代无为化，郎中似散仙。晚眠随客醉，夜坐学僧禅。 
酒用林花酿，茶将野水煎。人生知此味，独恨少因缘。古



   卷501_15 【和李十二舍人、裴四二舍人两阁老酬白少傅见寄】姚合 

罢草王言星岁久，嵩高山色日相亲。萧条雨夜吟连晓， 
撩乱花时看尽春。此世逍遥应独得，古来闲散有谁邻。 
林中长老呼居士，天下书生仰达人。酒挈数瓶杯亦阔， 
诗成千首语皆新。纶闱并命诚宜贺，不念衰年寄上频。斋



   卷501_16 【和刘禹锡主客冬初拜表怀上都故人】姚合 

九陌喧喧骑吏催，百官拜表禁城开。林疏晓日明红叶， 
尘静寒霜覆绿苔。玉佩声微班始定，金函光动按初来。 
此时共想朝天客，谢食方从阁里回。斋



   卷501_17 【和太仆田卿酬殷尧藩侍御见寄】姚合 

往还知分熟，酬赠思同新。嗜饮殷偏逸，闲吟卿亦贫。 
古苔寒更翠，修竹静无邻。促席灯浮酒，听鸿霜满身。 
浅才唯是我，高论更何人。携手宜相访，穷行少路尘。斋



   卷501_18 【和膳部李郎中秋夕】姚合 

淅淅复修修，凉风似水流。此生难免老，举世大同愁。 
萤影明苔藓，鸿声傍斗牛。犹分省署直，何日是归休。古



   卷501_19 【和前吏部韩侍郎夜泛南溪】姚合 

辞得官来疾渐平，世间难有此高情。
新秋月满南溪里，引客乘船处处行。



   卷501_20 【和王郎中题华州李中丞厅】姚合 

莲华峰下郡斋前，绕砌穿池贮瀑泉。
君到亦应闲不得，主人草圣复诗仙。



   卷501_21 【和厉玄侍御、无可上人会宿见寄】姚合 

九衢难会宿，况复是寒天。朝客清贫老，林僧默悟禅。 
眠迟消漏水，吟苦堕寒涎。异日来寻我，沧江有钓船。知



   卷501_22 【和令狐六员外直夜即事寄上相公】姚合 

霜台同处轩窗接，粉署先登语笑疏。皓月满帘听玉漏， 
紫泥盈手发天书。吟诗清美招闲客，对酒逍遥卧直庐。 
荣贵人间难有比，相公离此十年馀。知



   卷501_23 【答孟侍御早朝见寄】姚合 

河倾月向西，九陌鼓声齐。尘静霜华远，烟生曙色低。 
禁门人已度，宫树鸟犹栖。疏懒劳相问，登山有旧梯。主



   卷501_24 【和友人新居园上】姚合 

新居多野思，不似在京城。墙上云相压，庭前竹乱生。 
寻师望药力，依谱上琴声。好是中秋夜，无尘有月明。斋



   卷501_25 【和裴令公游南庄忆白二十、韦七二宾客】姚合 

四郊初雨歇，高树滴犹残。池满红莲湿，云收绿野宽。 
花开半山晓，竹动数村寒。斗雀翻衣袂，惊鱼触钓竿。 
樽前多野客，膝下尽郎官。劚石通泉脉，移松出药栏。 
关东分务重，天下似公难。半醉思韦白，题诗染彩翰。主



   卷501_26 【和李舍人秋日卧疾言怀】姚合 

闲卧襟情远，西风菊渐芳。虚窗通晓景，珍簟卷秋光。 
果坠青莎径，尘离绿藓墙。药奁开静室，书阁出丛篁。 
对酒吟难尽，思山梦稍长。王言生彩笔，朝服惹炉香。 
松影幽连砌，虫声冷到床。诗成谁敢和，清思若怀霜。知



   卷501_27 【和李十二舍人直日放朝对雪】姚合 

今朝街鼓何人听，朝客开门对雪眠。
岂比直庐丹禁里，九重天近色弥鲜。



   卷501_28 【答李频秀才】姚合 

一年离九陌，壁上挂朝袍。物外诗情远，人间酒味高。 
思归知病长，失寝觉神劳。衰老无多思，因君把笔毫。古



   卷501_29 【答胡遇】姚合 

一会一分离，贫游少定期。酒多为客稳，米贵入城迟。 
晴日偷将睡，秋山乞与诗。纵然眉得展，不似见君时。知



   卷501_30 【答友人招游】姚合 

不来知尽怪，失意懒春游。闻鸟宁惊梦，看花怕引愁。 
赌棋招敌手，沽酒自扶头。何似华筵上，推辞候到筹。主



   卷501_31 【答窦知言】姚合 

冬日易惨恶，暴风拔山根。尘沙落黄河，浊波如地翻。 
飞鸟皆束翼，居人不开门。独我赴省期，冒此驰毂辕。 
陕城城西边，逢子亦且奔。所趋事一心，相见如弟昆。 
我惨得子舒，我寒得子温。同行十日程，僮仆性亦敦。 
到京人事多，日无闲精魂。念子珍重我，吐辞发蒙昏。 
反复千万意，一百六十言。格高思清冷，山低济浑浑。 
尝闻朋友惠，赠言始为恩。金玉日消费，好句长存存。 
倒篚别收贮，不与俗士论。每当清夜吟，使我如哀猿。知



   卷501_32 【酬田就】姚合 

闲居多僻静，犹恐道相违。只是夜深坐，那堪春未归。 
嫩苔粘野色，香絮扑人衣。纵有野僧到，终朝不话非。主



   卷501_33 【酬礼部李员外见寄】姚合 

本求仙郡是闲居，岂向郎官更有书。溪石谁思玉匠爱， 
烟鸿愿与弋人疏。自来江上眠方稳，旧在城中病悉除。 
唯见君诗难便舍，寒宵吟到晓更初。主



   卷501_34 【酬令狐郎中见寄】姚合 

昨是儿童今是翁，人间日月急如风。
常闻欲向沧江去，除我无人与子同。



   卷501_35 【酬李廓精舍南台望月见寄】姚合 

看月空门里，诗家境有馀。露寒僧梵出，林静鸟巢疏。 
远色当秋半，清光胜夜初。独无台上思，寂寞守吾庐。知



   卷501_36 【酬光禄田卿末伏见寄】姚合 

下伏秋期近，还知扇渐疏。惊飙坠邻果，暴雨落江鱼。 
贵寺虽同秩，闲曹只管书。朝朝廊下食，相庇在肴菹。主



   卷501_37 【酬薛奉礼见赠之作】姚合 

栖栖沧海一耕人，诏遣江边作使君。山顶雨馀青到地， 
涛头风起白连云。诗成客见书墙和，药熟僧来就鼎分。 
珍重来章相借分，芳名未识已曾闻。主



   卷501_38 【酬卢汀谏议】姚合 

粟如流水帛如山，依念仓边语笑间。篇什纵横文案少， 
亲朋撩乱吏人闲。杯觞引满从衣湿，墙壁书多任手顽。 
遥贺来年二三月，彩衣先辈过春关。主



   卷501_39 【酬万年张郎中见寄】姚合 

贡籍常同府，周行今一时。谏曹诚已忝，京邑岂相宜。 
黑发年来尽，沧江归去迟。何时得携手，林下静吟诗。斋



   卷501_40 【酬光禄田卿六韵见寄】姚合 

以病辞朝谒，迂疏种药翁。心弥念鱼鸟，诏遣理兵戎。 
绕户旌旗影，吹人鼓角风。雪晴嵩岳顶，树老陕城宫。 
莅职才微薄，归山路未通。名卿诗句峭，诮我在关东。斋



   卷501_41 【酬杨汝士尚书喜人移居】姚合 

未得沧江外，衰残读药书。圣朝优上秩，仁里许闲居。 
树对枝相接，泉同井不疏。酬章深自鄙，欲寄复踌躇。古



   卷501_42 【酬田卿书斋即事见寄】姚合 

幽斋琴思静，晚下紫宸朝。旧隐同溪远，周行隔品遥。 
深槐蝉唧唧，疏竹雨萧萧。不是相寻懒，烦君举酒瓢。知



   卷501_43 【酬张籍司业见寄】姚合 

日日在心中，青山青桂丛。高人多爱静，归路亦应同。 
罢吏方无病，因僧得解空。新诗劳见问，吟对竹林风。主



   卷501_44 【谢汾州田大夫寄茸毡葡萄】姚合 

筐封紫葡萄，筒卷白茸毛。卧暖身应健，含消齿免劳。 
衾衣疏不称，梨栗鄙难高。晓起题诗报，寒澌满笔毫。斋



   卷501_45 【牧杭州谢李太尉德裕】姚合 

皇恩特许拜杭坛，欲谢旌旄去就难。
偷拟白头瞻画戟，四神俱散发毛寒。



   卷501_46 【杏园宴上谢座主】姚合 

得陪桃李植芳丛，别感生成太昊功。
今日无言春雨后，似含冷涕谢东风。



   卷501_47 【谢韬光上人】姚合 

上方清净无因住，唯愿他生得住持。
只恐无生复无我，不知何处更逢师。



   卷501_48 【谢秦校书与无可上人见访】姚合 

道同无宿约，三伏自从容。窗豁山侵座，扇摇风下松。 
客吟多绕竹，僧饭只凭钟。向晚分归路，莓苔行迹重。主



   卷501_49 【喜胡遇至】姚合 

穷居稀出入，门户满尘埃。病少闲人问，贫唯密友来。 
茅斋从扫破，药酒遣生开。多事经时别，还愁不宿回。 
就林烧嫩笋，绕树拣香梅。相对题新什，迟成举罚杯。主



   卷501_50 【喜贾岛至】姚合 

布囊悬蹇驴，千里到贫居。饮酒谁堪伴，留诗自与书。 
爱眠知不醉，省语似相疏。军吏衣裳窄，还应暗笑余。斋



   卷501_51 【喜喻凫至】姚合 

欲出心还懒，闲吟绕寝床。道书虫食尽，酒律客偷将。 
愁至为多病，贫来减得狂。见君何所似，如热得清凉。古



   卷501_52 【喜雍陶秋夜访宿】姚合 

晓立侍炉烟，夜归蓬荜眠。露华明菊上，萤影灭灯前。 
清漏和砧叠，栖禽与叶连。高人来此宿，为似在山颠。知



   卷501_53 【喜贾岛雨中访宿】姚合 

雨里难逢客，闲吟不复眠。虫声秋并起，林色夜相连。 
爱酒此生里，趋朝未老前。终须携手去，沧海棹鱼船。主



   卷501_54 【喜马戴冬夜见过期无可上人不至】姚合 

客来初夜里，药酒自开封。老渐多归思，贫惟长病容。 
苦寒灯焰细，近晓鼓声重。僧可还相舍，深居闭古松。斋

内殿臣相命，开樽话旧时。夜钟催鸟绝，积雪阻僧期。 
林静寒声远，天阴曙色迟。今宵复何夕，鸣珮坐相随。知



   卷501_55 【访僧法通不遇】姚合 

访师师不遇，礼佛佛无言。依旧将烦恼，黄昏入宅门。斋



   卷501_56 【夜期友生不至】姚合 

忍寒停酒待君来，酒作凌澌火作灰。
半夜出门重立望，月明先自下高台。



   卷501_57 【寻僧不遇】姚合 

入门愁自散，不假见僧翁。花落煎茶水，松生醒酒风。 
拂床寻古画，拔刺看新丛。别有游人见，多疑住此中。主



   卷501_58 【过友人山庄】姚合 

蕙带缠腰复野蔬，一庄水竹数房书。
举头忽见南山雪，便说休官相近居。



   卷501_59 【奉和前司封苏郎中喜严常侍萧给事见访惊斑鬓之什】姚合 

绕鬓沧浪有几茎，珥貂相问夕郎惊。只应为酒微微变， 
不是因年渐渐生。东观诗成号良史，中台官罢揖高名。 
即提彩笔裁天诏，谁得吟诗自在行。古



   卷501_60 【奉和门下相公雨中寄裴给事】姚合 

晓起闲看雨，垂檐自滴阶。风清想林壑，云湿似江淮。 
石信浮沤重，泥从积藓埋。气消浓酒力，心助独吟怀。 
飒飒通琴韵，萧萧静竹斋。彩毫无限思，念与夕郎乖。古



   卷501_61 【答韩湘】姚合 

疏散无世用，为文乏天格。把笔日不休，忽忽有所得。 
所得良自慰，不求他人识。子独访我来，致诗过相饰。 
君子无浮言，此诗应亦直。但虑忧我深，鉴亦随之惑。 
子在名场中，屡战还屡北。我无数子明，端坐空叹息。 
昨闻过春关，名系吏部籍。三十登高科，前涂浩难测。 
诗人多峭冷，如水在胸臆。岂随寻常人，五藏为酒食。 
期来作酬章，危坐吟到夕。难为间其辞，益贵我纸墨。古



   卷501_62 【奉和四松】姚合 

四松相对植，苍翠映中台。擢干凌空去，移根劚石开。 
阴阳气潜煦，造化手亲栽。日月滋佳色，烟霄长异材。 
清音胜在涧，寒影遍生苔。静绕霜沾履，闲看酒满杯。 
同荣朱户际，永日白云隈。密叶闻风度，高枝见鹤来。 
赏心难可尽，丽什妙难裁。此地无因到，循环几百回。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零二 
 
   
　 
　

　
 　



   卷502_1 【和李补阙曲江看莲花】姚合 

露荷迎曙发，灼灼复田田。乍见神应骇，频来眼尚颠。 
光凝珠有蒂，焰起火无烟。粉腻黄丝蕊，心重碧玉钱。 
日浮秋转丽，雨洒晚弥鲜。醉艳酣千朵，愁红思一川。 
绿茎扶萼正，翠菂满房圆。淡晕还殊众，繁英得自然。 
高名犹不厌，上客去争先。景逸倾芳酒，怀浓习彩笺。 
海霞宁有态，蜀锦不成妍。客至应消病，僧来欲破禅。 
晓多临水立，夜只傍堤眠。金似明沙渚，灯疑宿浦船。 
风惊丛乍密，鱼戏影微偏。秾彩烧晴雾，殷姿缬碧泉。 
画工投粉笔，宫女弃花钿。鸟恋惊难起，蜂偷困不前。 
绕行香烂熳，折赠意缠绵。谁计江南曲，风流合管弦。主



   卷502_2 【和王郎中召看牡丹】姚合 

葩叠萼相重，烧栏复照空。妍姿朝景里，醉艳晚烟中。 
乍怪霞临砌，还疑烛出笼。绕行惊地赤，移坐觉衣红。 
殷丽开繁朵，香浓发几丛。裁绡样岂似，染茜色宁同。 
嫩畏人看损，鲜愁日炙融。婵娟涵宿露，烂熳抵春风。 
纵赏襟情合，闲吟景思通。客来归尽懒，莺恋语无穷。 
万物珍那比，千金买不充。如今难更有，纵有在仙宫。斋



   卷502_3 【咏南池嘉莲】姚合 

芙蓉池里叶田田，一本双花出碧泉。浓淡共妍香各散， 
东西分艳蒂相连。自知政术无他异，纵是祯祥亦偶然。 
四野人闻皆尽喜，争来入郭看嘉莲。斋



   卷502_4 【种苇】姚合 

欲种数茎苇，出门来往频。近陂收本土，选地问幽人。 
静看唯思长，初移未觉匀。坐中寻竹客，将去更逡巡。古



   卷502_5 【采松花】姚合 

拟服松花无处学，嵩阳道士忽相教。
今朝试上高枝采，不觉倾翻仙鹤巢。



   卷502_6 【咏新菊】姚合 

黄金色未足，摘取且尝新。若待重阳日，何曾异众人。古



   卷502_7 【杨柳枝词五首】姚合 

黄金丝挂粉墙头，动似颠狂静似愁。
游客见时心自醉，无因得见谢家楼。

叶叶如眉翠色浓，黄莺偏恋语从容。
桥边陌上无人识，雨湿烟和思万重。

江上东西离别饶，旧条折尽折新条。
亦知春色人将去，犹胜狂风取次飘。

二月杨花触处飞，悠悠漠漠自东西。
谢家咏雪徒相比，吹落庭前便作泥。

江亭杨柳折还垂，月照深黄几树丝。
见说隋堤枯已尽，年年行客怪春迟。



   卷502_8 【郡中冬夜闻蛩】姚合 

秋蛩声尚在，切切起苍苔。久是忘情者，今还有事来。 
微霜风稍静，圆月雾初开。此思谁能遣，应须执酒杯。斋



   卷502_9 【闻新蝉寄李馀】姚合 

往年六月蝉应到，每到闻时骨欲惊。
今日槐花还似发，却愁听尽更无声。



   卷502_10 【闻蝉寄贾岛】姚合 

秋来吟更苦，半咽半随风。禅客心应乱，愁人耳愿聋。 
雨晴烟树里，日晚古城中。远思应难尽，谁当与我同。主



   卷502_11 【题鹤雏】姚合 

羽毛生未齐，嶛峭丑于鸡。夜夜穿笼出，捣衣砧上栖。古



   卷502_12 【咏莺】姚合 

春来深谷雪方消，莺别寒林傍翠条。到处为怜烟景好， 
隔帘多爱语声娇。不同蜀魄啼残月，唯逐天鸡转诘朝。 
少妇听时思旧曲，玉楼从此动云韶。古



   卷502_13 【老马】姚合 

卧来扶不起，唯向主人嘶。惆怅东郊道，秋来雨作泥。主



   卷502_14 【咏镜】姚合 

铸为明镜绝尘埃，翡翠窗前挂玉台。绣带共寻龙口出， 
菱花争向匣中开。孤光常见鸾踪在，分处还因鹊影回。 
好是照身宜谢女，嫦娥飞向玉宫来。主



   卷502_15 【咏破屏风（一作章孝标诗）】姚合 

时人嫌古画，倚壁不曾收。露滴胶山断，风吹绢海秋。 
残雪飞屋里，片水落床头。尚胜凡花鸟，君能补缀不。斋



   卷502_16 【古碑】姚合 

荒田一片石，文字满青苔。不是逢闲客，何人肯读来。知



   卷502_17 【拾得古砚】姚合 

僻性爱古物，终岁求不获。昨朝得古砚，黄河滩之侧。 
念此黄河中，应有昔人宅。宅亦作流水，斯砚未变易。 
波澜所激触，背面生罅隙。质状朴且丑，今人作不得。 
捧持且惊叹，不敢施笔墨。或恐先圣人，尝用修六籍。 
置之洁净室，一日三磨拭。大喜豪贵嫌，久长得保惜。斋



   卷502_18 【裴大夫见过】姚合 

湖南谯国尽英髦，心事相期节义高。
解下佩刀无所惜，新闻天子付三刀。



   卷502_19 【谢韬光上人赠百龄藤杖】姚合 

衰病近来行少力，光公乞我百龄藤。
闲来杖此向何处，过水缘山只访僧。



   卷502_20 【咏贵游】姚合 

贵游多爱向深春，到处香凝数里尘。红杏花开连锦障， 
绿杨阴合拂朱轮。凤凰尊畔飞金盏，丝竹声中醉玉人。 
日暮垂鞭共归去，西园宾客附龙鳞。斋



   卷502_21 【穷边词二首】姚合 

将军作镇古汧洲，水腻山春节气柔。
清夜满城丝管散，行人不信是边头。

箭利弓调四镇兵，蕃人不敢近东行。
沿边千里浑无事，唯见平安火入城。



   卷502_22 【剑器词三首】姚合 

圣朝能用将，破敌速如神。掉剑龙缠臂，开旗火满身。 
积尸川没岸，流血野无尘。今日当场舞，应知是战人。知

昼渡黄河水，将军险用师。雪光偏著甲，风力不禁旗。 
阵变龙蛇活，军雄鼓角知。今朝重起舞，记得战酣时。斋

破虏行千里，三军意气粗。展旗遮日黑，驱马饮河枯。 
邻境求兵略，皇恩索阵图。元和太平乐，自古恐应无。知



   卷502_23 【从军乐二首】姚合 

每日寻兵籍，经年别酒徒。眼疼长不校，肺病且还无。 
僮仆惊衣窄，亲情觉语粗。几时得归去，依旧作山夫。主

朝朝十指痛，唯署点兵符。贫贱依前在，颠狂一半无。 
身惭山友弃，胆赖酒杯扶。谁道从军乐，年来镊白须。古



   卷502_24 【敬宗皇帝挽词三首】姚合 

从谏停东幸，垂衣宝历昌。汉昭登位少，周代卜年长。 
彩仗三清路，麻衣万国丧。玄宫今一闭，终古柏苍苍。知

晚色启重扉，旌旗路渐移。荆山鼎成日，湘浦竹斑时。 
臣子终身感，山园七月期。金茎看尚在，承露复何为。斋

紫陌起仙飙，川原共寂寥。灵輴万国护，仪殿百神朝。 
漏滴秋风路，笳吟灞水桥。微臣空感咽，踊绝觉天遥。知



   卷502_25 【文宗皇帝挽词三首】姚合 

垂拱开成化，愔愔雅乐全。千官方就日，四海忽无天。 
尧舜非传子，殷周但卜年。圣功青史外，刊石在陵前。 
代以无为理，车书万国同。继兄还付弟，授圣悉推公。 
云雾疑无日，笳箫别起风。金茎难复见，寒露落空中。 
龙归攀不得，髯在侍臣边。彻奠新阡起，登山吉从全。 
关河佳气散，夷夏哭声连。寂寞玄宫闭，朝昏千万年。主



   卷502_26 【庄恪太子挽词二首】姚合 

晓漏启严城，宫臣缟素行。灵仪先卤簿，新谥在铭旌。 
云晦郊原色，风连霰雪声。凄凉望苑路，春草即应生。 
寒日青宫闭，玄堂渭水滨。华夷笺乍绝，凶吉礼空新。 
薤露歌连哭，泉扉夜作晨。吹笙今一去，千古在逡巡。知



   卷502_27 【哭费拾遗征君】姚合 

服儒师道旨，粝食卧中林。谁识先生事，无身是本心。 
空山流水远，故国白云深。日夕谁来哭，唯应猿鸟吟。主



   卷502_28 【哭砚山孙道士】姚合 

修短皆由命，暗怀师出尘。岂知修道者，难免不亡身。 
永秘黄庭诀，高悬漉酒巾。可怜白犬子，闲吠远行人。斋



   卷502_29 【哭贾岛二首】姚合 

白日西边没，沧波东去流。名虽千古在，身已一生休。 
岂料文章远，那知瑞草秋。曾闻有书剑，应是别人收。 
杳杳黄泉下，嗟君向此行。有名传后世，无子过今生。 
新墓松三尺，空阶月二更。从今旧诗卷，人觅写应争。主



   卷502_30 【杨给事师皋哭亡爱姬英英窃闻诗人多赋因而继和】姚合 

真珠为土玉为尘，未识遥闻鼻亦辛。天上还应收至宝， 
世间难得是佳人。朱丝自断虚银烛，红粉潜销冷绣裀。 
见说忘情唯有酒，夕阳对酒更伤神。主



   卷502_31 【喜览泾州卢侍御诗卷】姚合 

新诗十九首，丽格出青冥。得处神应骇，成时力尽停。 
正愁闻更喜，沈醉见还醒。自是天才健，非关笔砚灵。斋



   卷502_32 【喜览裴中丞诗卷（一作寄裴使君）】姚合 

新诗盈道路，清韵似敲金。调格江山峻，功夫日月深。 
蜀笺方入写，越客始消吟。后辈难知处，朝朝枉用心。古



   卷502_33 【心怀霜】姚合 

欲识为诗苦，秋霜若在心。神清方耿耿，气肃觉沈沈。 
皓素中方委，严凝得更深。依稀轻夕渚，仿佛在寒林。 
思劲凄孤韵，声酸激冷吟。还如饮冰士，励节望知音。古



   卷502_34 【听僧云端讲经】姚合 

无生深旨诚难解，唯是师言得正真。
远近持斋来谛听，酒坊鱼市尽无人。



   卷502_35 【腊日猎】姚合 

健夫结束执旌旗，晓度长江自合围。野外狐狸搜得尽， 
天边鸿雁射来稀。苍鹰落日饥唯急，白马平川走似飞。 
蜡节畋游非为己，莫惊刺史夜深归。主



   卷502_36 【闻魏州破贼】姚合 

生灵苏息到元和，上将功成自执戈。烟雾扫开尊北岳， 
蛟龙斩断净南河。旗回海眼军容壮，兵合天心杀气多。 
从此四方无一事，朝朝雨露是恩波。主



   卷502_37 【下第】姚合 

枉为乡里举，射鹄艺浑疏。归路羞人问，春城赁舍居。 
闭门辞杂客，开箧读生书。以此投知己，还因胜自馀。斋



   卷502_38 【得舍弟书】姚合 

亲戚多离散，三年独在城。贫居深稳卧，晚学爱闲名。 
小弟有书至，异乡无地行。悲欢相并起，何处说心情。古



   卷502_39 【病僧】姚合 

三年病不出，苔藓满藤鞋。倚壁看经坐，闻钟吃药斋。 
茶烟熏杀竹，檐雨滴穿阶。无暇频相访，秋风寂寞怀。知



   卷502_40 【成名后留别从兄】姚合 

一辞山舍废躬耕，无事悠悠住帝城。为客衣裳多不稳， 
和人诗句固难精。几年秋赋唯知病，昨日春闱偶有名。 
却出关东悲复喜，归寻弟妹别仁兄。知



   卷502_41 【佛舍见胡子有嘲（一作嘲胡子小男）】姚合 

明明复夜夜，胡子即成翁。唯是真知性，不来生灭中。斋



   卷502_42 【白鼻騧】姚合 

为底胡姬酒，长来白鼻騧。摘莲抛水上，郎意在浮花。知



   卷502_43 【崔少卿鹤】姚合 

入门石径半高低，闲处无非是药畦。
致得仙禽无去意，花间舞罢洞中栖。



   卷502_44 【新昌里】姚合 

旧客常乐坊，井泉浊而咸。新屋新昌里，井泉清而甘。 
僮仆惯苦饮，食美翻憎嫌。朝朝忍饥行，戚戚如难堪。 
中下无正性，所习便淫耽。一染不可变，甚于茜与蓝。 
近贫日益廉，近富日益贪。以此当自警，慎勿信邪谗。主



   卷502_45 【塞下曲】姚合 

碛露黄云下，凝寒鼓不鸣。战须移死地，军讳杀降兵。 
印马秋遮虏，蒸沙夜筑城。旧乡归不得，都尉负功名。斋



   卷502_46 【从军行】姚合 

滥得进士名，才用苦不长。性癖艺亦独，十年作诗章。 
六义虽粗成，名字犹未扬。将军俯招引，遣脱儒衣裳。 
常恐虚受恩，不惯把刀枪。又无远筹略，坐使虏灭亡。 
昨来发兵师，各各赴战场。顾我同老弱，不得随戎行。 
丈夫生世间，职分贵所当。从军不出门，岂异病在床。 
谁不恋其家，其家无风霜。鹰鹘念搏击，岂贵食满肠。古



   卷502_47 【杏园】姚合 

江头数顷杏花开，车马争先尽此来。
欲待无人连夜看，黄昏树树满尘埃。



   卷502_48 【闲居】姚合 

日日门长闭，怜家亦懒过。头风春饮苦，眼晕夜书多。 
幽鸟偏栖竹，凡人笑种莎。近来难得酒，无计奈愁何。斋



   卷502_49 【句】姚合 

天遥来雁小，江阔去帆孤。（见《画苑》，郭熙取作画意）知

南陌游人回首去，东林道者杖藜归。（咏道旁亭子）古

萄藤洞庭头，引叶漾盈摇。皎洁钩高挂，玲珑影落寮。 
阴烟压幽屋，濛密梦冥苗。清秋青且翠，冬到冻都凋。 
（《蒲萄架》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零三 
 
   
　 
　

　
 　



   卷503_1 【留辞杭州姚合郎中】周贺 

波涛千里隔，抱疾亦相寻。会宿逢高士，辞归值积霖。 
丛桑山店迥，孤烛海船深。尚有重来约，知无省阁心。知



   卷503_2 【酬吴之问见赠（一作酬吴处士。一作寄朱庆馀）】周贺 

已当鸣雁夜，多事不同居。故疾离城晚，秋霖见月疏。 
趁风开静户，带叶卷残书。荡桨期南去，荒园久废锄。主



   卷503_3 【送分定归灵夏】周贺 

南游多老病，见说讲经稀。塞寺几僧在，关城空自归。 
带河衰草断，映日旱沙飞。却到禅斋后，边军识衲衣。斋



   卷503_4 【与崔弇话别】周贺 

归思缘平泽，幽斋夜话迟。人寻冯翊去，草向建康衰。 
雨雪生中路，干戈阻后期。几年方见面，应是镊苍髭。古



   卷503_5 【题何氏池亭】周贺 

信是虚闲地，亭高亦有苔。绕池逢石坐，穿竹引山回。 
果落纤萍散，龟行细草开。主人偏好事，终不厌频来。知



   卷503_6 【送表兄东南游】周贺 

山水叠层层，吾兄涉又登。挂帆春背雁，寻磬夜逢僧。 
雪溜悬衡岳，江云盖秣陵。评文永不忘，此说是中兴。主



   卷503_7 【送康绍归建业】周贺 

南朝秋色满，君去意如何。帝业空城在，民田坏冢多。 
月圆台独上，栗绽寺频过。篱下西江阔，相思见白波。斋



   卷503_8 【再过王辂原居纳凉】周贺 

夏天多忆此，早晚得秋分。旧月来还见，新蝉坐忽闻。 
扇风调病叶，沟水隔残云。别有微凉处，从容不似君。古



   卷503_9 【送耿山人归湖南（一作送耿逸人南归）】周贺 

南行随越僧，别业几池菱。两鬓已垂白，五湖归挂罾。 
夜涛鸣栅锁，寒苇露船灯。去此应无事，却来知不能。知



   卷503_10 【送省己上人归太原】周贺 

惜别听边漏，窗灯落烬重。寒僧回绝塞，夕雪下穷冬。 
出定闻残角，休兵见坏锋。何年更来此，老却倚阶松。主



   卷503_11 【宿甄山南溪昼公院（一作宿杼山昼公禅堂）】周贺 

从作两河客，别离经半年。却来峰顶宿，知废甄南禅。 
馀雾沉斜月，孤灯照落泉。何当闲事尽，相伴老溪边。斋



   卷503_12 【相次寻举客寄住人（一作再经三叟居）】周贺 

停桡因旧识，白发向波涛。以我往来倦，知君耕稼劳。 
渚田临舍尽，坂路出檐高。游者还南去，终期伴尔曹。古



   卷503_13 【出关寄贾岛】周贺 

旧乡无子孙，谁共老青门。迢递早秋路，别离深夜村。 
伊流偕行客，岳响答啼猿。去后期招隐，何当复此言。知



   卷503_14 【暮冬长安旅舍】周贺 

湖外谁相识，思归日日频。遍寻新住客，少见故乡人。 
失计空知命，劳生耻为身。惟看洞庭树，即是旧山春。主



   卷503_15 【赠胡僧】周贺 

瘦形无血色，草屦著行穿。闲话似持咒，不眠同坐禅。 
背经来汉地，袒膊过冬天。情性人难会，游方应信缘。斋



   卷503_16 【赠李主簿】周贺 

税时兼主印，每日得闲稀。对酒妨料吏，为官亦典衣。 
案迟吟坐待，宅近步行归。见说论诗道，应愁判是非。古



   卷503_17 【同朱庆馀宿翊西上人房】周贺 

溪僧还共谒，相与坐寒天。屋雪凌高烛，山茶称远泉。 
夜清更彻寺，空阔雁冲烟。莫怪多时话，重来又隔年。知



   卷503_18 【寄姚合郎中】周贺 

转刺名山郡，连年别省曹。分题得客少，著价买书高。 
晚柳蝉和角，寒城烛照涛。鄱溪卧疾久，未获后乘骚。主



   卷503_19 【休粮僧】周贺 

一斋难过日，况是更休粮。养力时行道，闻钟不上堂。 
唯留温药火，未写化金方。旧有山厨在，从僧请作房。斋



   卷503_20 【怀西峰隐者】周贺 

灌木藏岑色，天寒望即愁。高斋何日去，远瀑入城流。 
腊近溪书绝，灯残夜雪稠。迩来相忆处，枕上苦吟休。古



   卷503_21 【赠柏岩禅师】周贺 

野寺绝依念，灵山会遍行。老来披衲重，病后读经生。 
乞食嫌村远，寻溪爱路平。多年柏岩住，不记柏岩名。知



   卷503_22 【旅怀】周贺 

不觉月又尽，未归还到春。雪通庐岳梦，树匝草堂身。 
泽雁和寒露，江槎带远薪。何年自此去，旧国复为邻。主



   卷503_23 【缑氏韦明府厅】周贺 

贵邑清风满，谁同上宰心。杉松出郭外，雨电下嵩阴。 
度雁方离垒，来僧始别岑。西池月才迥，会接一宵吟。斋



   卷503_24 【送朱庆馀（一作广陵道逢方干）】周贺 

野客行无定，全家在浦东。寄眠僧阁静，赠别橐金空。 
旧里千山隔，归舟百计同。药资如有分，相约老吴中。古



   卷503_25 【宿开元寺楼】周贺 

西峰残日落，谁见寂寥心。孤枕客眠久，两廊僧话深。 
寒扉关雨气，风叶隐钟音。此爱东楼望，仍期别夜寻。知



   卷503_26 【送僧还南岳】周贺 

辞僧下水栅，因梦岳钟声。远路独归寺，几时重到城。 
风高寒叶落，雨绝夜堂清。自说深居后，邻州亦不行。主



   卷503_27 【秋思】周贺 

杨柳已秋思，楚田仍刈禾。归心病起切，败叶夜来多。 
细雨城蝉噪，残阳峤客过。旧山馀业在，杳隔洞庭波。斋



   卷503_28 【旅情】周贺 

黄叶下阶频，徐徐起病身。残秋萤出尽，独夜雁来新。 
别业去千里，旧乡空四邻。孤舟寻几度，又识岳阳人。古



   卷503_29 【送灵应禅师（一作送禅师）】周贺 

寒天仍远去，离寺雪霏霏。古迹曾重到，生涯不暂归。 
坐禅山店暝，补衲夜灯微。巡礼何时住，相逢的是稀。知



   卷503_30 【送陆判官防秋（一作送防秋人）】周贺 

匹马无穷地，三年逐大军。算程淮邑远，起帐夕阳曛。 
瀑浪行时漱，边笳语次闻。要传书札去，应到碛东云。主



   卷503_31 【山居秋思】周贺 

一从云水住，曾不下西岑。落木孤猿在，秋庭积雾深。 
泉流通井脉，虫响出墙阴。夜静溪声彻，寒灯尚独吟。斋



   卷503_32 【赠皎然上人】周贺 

竹庭瓶水新，深称北窗人。讲罢见黄叶，诗成寻旧邻。 
锡阴迷坐石，池影露斋身。苦作南行约，劳生始问津。古



   卷503_33 【春日山居寄友人】周贺 

春居无俗喧，时立涧前村。路远少来客，山深多过猿。 
带岩松色老，临水杏花繁。除忆文流外，何人更可言。知



   卷503_34 【留别南徐故人】周贺 

三年蒙见待，此夕是前程。未断却来约，且伸临去情。 
潮回滩鸟下，月上客船明。他日南徐道，缘君又重行。主



   卷503_35 【送僧归江南】周贺 

洗足北林去，远途今已分。麻衣行岳色，竹杖带湘云。 
饥鼠缘危壁，寒狸出坏坟。前峰一声磬，此夕不同闻。斋



   卷503_36 【早春越中留故人（一作早秋别卢玄休）】周贺 

此行经岁近，唯约半年回。野渡人初过，前山云未开。 
雁群逢晓断，林色映川来。清夜芦中客，严家旧钓台。古



   卷503_37 【送友人】周贺 

弹琴多去情，浮楫背潮行。人望丰壖宿，虫依蠹木鸣。 
樯烟离浦色，芦雨入船声。如疾登云路，凭君寄此生。知



   卷503_38 【春日重到王依村居】周贺 

野烟居舍在，曾约此重过。久雨初招客，新田未种禾。 
夜虫鸣井浪，春鸟宿庭柯。莫为儿孙役，馀生能几何。主



   卷503_39 【入静隐寺途中作】周贺 

乱云迷远寺，入路认青松。鸟道缘巢影，僧鞋印雪踪。 
草烟连野烧，溪雾隔霜钟。更遇樵人问，犹言过数峰。斋



   卷503_40 【送杨岳归巴陵】周贺 

何处得乡信，告行当雨天。人离京口日，潮送岳阳船。 
孤鸟背林色，远帆开浦烟。悲君唯此别，不肯话回年。古



   卷503_41 【赠朱庆馀校书】周贺 

风泉尽结冰，寒梦彻西陵。越信楚城得，远怀中夜兴。 
树停沙岛鹤，茶会石桥僧。寺阁边官舍，行吟过几层。知



   卷503_42 【逢播公】周贺 

带病希相见，西城早晚来。衲衣风坏帛，香印雨沾灰。 
坐久钟声尽，谈馀岳影回。却思同宿夜，高枕说天台。主



   卷503_43 【寻北冈韩处士】周贺 

相过值早凉，松帚扫山床。坐石泉痕黑，登城藓色黄。 
逆风沈寺磬，初日晒邻桑。几处逢僧说，期来宿北冈。斋



   卷503_44 【哭闲霄上人】周贺 

林径西风急，松枝讲钞馀。冻髭亡夜剃，遗偈病时书。 
地燥焚身后，堂空著影初。吊来频落泪，曾忆到吾庐。古



   卷503_45 【城中秋作】周贺 

已落关东叶，空悬浙右心。寒灯随故病，伏雨接秋霖。 
客话曾谁和，虫声少我吟。蒹葭半波水，夜夜宿边禽。知



   卷503_46 【玉芝观王道士（一作章道士房）】周贺 

四面杉萝合，空堂画老仙。蠹根停雪水，曲角积茶烟。 
道至心极尽，宵晴瑟韵全。暂来还又去，未得坐经年。主



   卷503_47 【出关后寄贾岛】周贺 

故国知何处，西风已度关。归人值落叶，远路入寒山。 
多难喜相识，久贫宁自闲。唯将往来信，遥慰别离颜。斋



   卷503_48 【题昼公院（一作四明兰若赠寂禅师）】周贺 

丛木开风径，过从白昼寒。舍深原草合，茶疾竹薪干。 
夕雨生眠兴，禅心少话端。频来觉无事，尽日坐相看。古



   卷503_49 【京口赠崔固】周贺 

积雨晴时近，西风叶满泉。相逢嵩岳客，共听楚城蝉。 
宿馆横秋岛，归帆涨远田。别多还寂寞，不似剡中年。知



   卷503_50 【书实上人房（一作送晏上人，一作寄林禅师）】周贺 

绝顶言无伴，长怀剃发师。禅中灯落烬，讲次柏生枝。 
沙井泉澄疾，秋钟韵尽迟。里闾还受请，空有向南期。主



   卷503_51 【送张諲之睦州】周贺 

遥忆新安旧，扁舟往复还。浅深看水石，来往逐云山。 
到县馀花在，过门五柳闲。东征随子去，俱隐薜萝间。斋



   卷503_52 【赠王道士】周贺 

药力资苍鬓，应非旧日身。一为嵩岳客，几葬洛阳人。 
石缝瓢探水，云根斧斫薪。关西来往路，谁得水银银。古



   卷503_53 【冬日山居思乡】周贺 

大野始严凝，云天晓色澄。树寒稀宿鸟，山迥少来僧。 
背日收窗雪，开炉释砚冰。忽然归故国，孤想寓西陵。知



   卷503_54 【如空上人移居大云寺】周贺 

竹溪人请住，何日向中峰。瓦舍山情少，斋身疾色浓。 
夏高移坐次，菊浅露行踪。来往湓城下，三年两度逢。主



   卷503_55 【送幻群法师】周贺 

北京一别后，吴楚几听砧。住久白发出，讲长枯叶深。 
香连邻舍像，磬彻远巢禽。寂默应关道，何人见此心。斋



   卷503_56 【春喜友人至山舍】周贺 

鸟鸣春日晓，喜见竹门开。路自高岩出，人骑大马来。 
折花林影断，移石洞阴回。更欲留深语，重城暮色催。古



   卷503_57 【春日重至南徐旧居】周贺 

绿水阴空院，春深喜再来。独眠从草长，留酒看花开。 
过雨还山出，向风孤鸟回。忽思秋夕事，云物却悠哉。知



   卷503_58 【早秋过郭涯书堂（一作郭劲书斋）】周贺 

暑消冈舍清，闲语有馀情。涧水生茶味，松风灭扇声。 
远分临海雨，静觉掩山城。此地秋吟苦，时来绕菊行。主



   卷503_59 【长安送人（一作送乡人）】周贺 

上国多离别，年年渭水滨。空将未归意，说向欲行人。 
雁度池塘月，山连井邑春。临岐惜分手，日暮一沾巾。斋



   卷503_60 【寄宁海李明府】周贺 

山县风光异，公门水石清。一官居外府，几载别东京。 
故疾梅天发，新诗雪夜成。家贫思减选，时静忆归耕。 
把疏寻书义，澄心得狱情。梦灵邀客解，剑古拣人呈。 
守月通宵坐，寻花迥路行。从来爱知道，何虑白髭生。主



   卷503_61 【投江州张郎中】周贺 

要地无闲日，仍容冒谒频。借山年涉闰，寝郡月逾旬。 
驿径曾冲雪，方泉省涤尘。随行溪路细，接话草堂新。 
减药痊馀癖，飞书苦问贫。噪蝉离宿壳，吟客寄秋身。 
炼句贻箱箧，悬图见蜀岷。使君匡岳近，终作社中人。知



   卷503_62 【晚题江馆（一作晚秋江馆书事寄姚郎中）】周贺 

病寄曲江居带城，傍门孤柳一蝉鸣。澄波月上见鱼掷， 
晚径叶多闻犬行。越岛夜无侵阁色，寺钟凉有隔原声。 
故园尽卖休官去，潮水秋来空自平。知



   卷503_63 【秋晚归庐山留别道友】周贺 

病起陵阳思翠微，秋风动后著行衣。月生石齿人同见， 
霜落木梢愁独归。已许衲僧修静社，便将樵叟对闲扉。 
不嫌旧隐相随去，庐岳临天好息机。知



   卷503_64 【同徐处士秋怀少室旧居（一作秋日同朱庆馀怀少室旧隐）】周贺 

曾居少室黄河畔，秋梦长悬未得回。扶病半年离水石， 
思归一夜隔风雷。荒斋几遇僧眠后，晚菊频经鹿踏来。 
灯下此心谁共说，傍松幽径已多栽。知



   卷503_65 【赠神遘上人】周贺 

草履蒲团山意存，坐看庭木长桐孙。行斋罢讲仍香气， 
布褐离床带雨痕。夏满寻医还出寺，晴来晒疏暂开门。 
道情淡薄闲愁尽，霜色何因入鬓根。知



   卷503_66 【赠道人（一作赠李道士）】周贺 

布褐高眠石窦春，迸泉多溅黑纱巾。摇头说易当朝客， 
落手围棋对俗人。自算天年穷甲子，谁同雨夜守庚申。 
拟归太华何时去，他日相寻乞药银。知



   卷503_67 【赠厉玄侍御】周贺 

山松径与瀑泉通，巾舄行吟想越中。塞雁去经华顶末， 
乡僧来自海涛东。关分河汉秋钟绝，露滴弥猴夜岳空。 
抱疾因寻周柱史，杜陵寒叶落无穷。知



   卷503_68 【送韩评事（一作韩评事别业）】周贺 

门枕平湖秋景好，水烟松色远相依。罢官馀俸租田种， 
送客回舟载石归。离岸游鱼逢浪返。望巢寒鸟逆风飞。 
嵩阳旧隐多时别，闭目闲吟忆翠微。知



   卷503_69 【宿隐静寺上人】周贺 

一宿五峰杯度寺，虚廊中夜磬声分。疏林未落上方月， 
深涧忽生平地云。幽鸟背泉栖静境，远人当烛想遗文。 
暂来此地歇劳足，望断故山沧海濆。知



   卷503_70 【寄新头陀】周贺 

见说北京寻祖后，瓶盂自挈绕穷边。相逢竹坞晦暝夜， 
一别苕溪多少年。远洞省穿湖底过，断崖曾向壁中禅。 
青城不得师同住，坐想沧江忆浩然。知



   卷503_71 【湘汉旅怀翁杰】周贺 

一宿空江听急流，仍同贾客坐归舟。远书来隔巴陵雨， 
衰鬓去经彭蠡秋。不拟为身谋旧业，终期断谷隐高丘。 
吾宗尚作无憀者，中夜闲吟生旅愁。知



   卷503_72 【寄韩司兵（一作泗上逢韩司徒归北）】周贺 

多病十年无旧识，沧州乱后只逢君。已知罢秩辞泷水， 
相劝移家近岳云。泗上旅帆侵叠浪，雪中归路踏荒坟。 
若为此别终期老，书札何因寄北军。知



   卷503_73 【寺居寄杨侍御】周贺 

雨过北林空晚凉，院闲人去掩斜阳。十年多病度落叶， 
万里乱愁生夜床。终欲返耕甘性拙，久惭他事与身忙。 
还知谢客名先重，肯为诗篇问楚狂。知



   卷503_74 【上陕府姚中丞】周贺 

此心长爱狎禽鱼，仍候登封独著书。领郡只嫌生药少， 
在官长恨与山疏。成家尽是经纶后，得句应多谏诤馀。 
见说养真求退静，溪南泉石许同居。知



   卷503_75 【赠僧】周贺 

藩府十年为律业，南朝本寺往来新。辞归几别深山客， 
赴请多从远处人。松吹入堂资讲力，野蔬供饭爽禅身。 
他年更息登坛计，应与云泉作四邻。知



   卷503_76 【送石协律归吴】周贺 

僧窗梦后忆归耕，水涉应多半月程。幕府罢来无药价， 
纱巾带去有山情。夜随净渚离蛩语，早过寒潮背井行。 
已让辟书称抱疾，沧洲便许白髭生。知



   卷503_77 【寄金陵僧】周贺 

水石致身闲自得，平云竹阁少炎蒸。斋床几减供禽食， 
禅径寒通照像灯。觅句当秋山落叶，临书近腊砚生冰。 
行登总到诸山寺，坐听蝉声满四棱。知



   卷503_78 【送忍禅师归庐岳（一作送庐岳僧。一作朱庆馀诗）】周贺 

浪匝湓城岳壁青，白头僧去扫禅扃。龛灯度雪补残衲， 
山日上轩看旧经。泉水带冰寒溜涩，薜萝新雨曙烟腥。 
已知身事非吾道，甘卧荒斋竹满庭。知



   卷503_79 【赠姚合郎中】周贺 

望重来为守土臣，清高还似武功贫。道从会解唯求静， 
诗造玄微不趁新。玉帛已知难挠思，云泉终是得闲身。 
两衙向后长无事，门馆多逢请益人。知



   卷503_80 【宿李主簿（一作刘员外）】周贺 

独树倚亭新月入，城墙四面锁山多。
去年今夜还来此，坐见西风袅鹊窠。



   卷503_81 【寄潘纬】周贺 

杨柳垂丝与地连，归来一醉向溪边。
相逢头白莫惆怅，世上无人长少年。



   卷503_82 【浔阳与孙郎中宴回】周贺 

别酒已酣春漏前，他人扶上北归船。
浔阳渡口月未上，渔火照江仍独眠。



   卷503_83 【送宗禅师（一作送僧归南岳）】周贺 

衡阳到却十三春，行脚同来有几人。
老大又思归岳里，当时来漆祖师身。



   卷503_84 【送僧】周贺 

草履初登南客船，铜瓶犹贮北山泉。
衡阳旧寺秋归去，门锁寒潭几树蝉。



   卷503_85 【送蜀僧】周贺 

万里独行无弟子，惟赍筇竹与檀龛。
看经更向吴中老，应是山川似剑南。



   卷503_86 【过僧竹院】周贺 

一生爱竹自未有，每到此房归不能。
高人留宿话禅后，寂寞雨堂空夜灯。



   卷503_87 【忆浔阳旧居兼感长孙郎中（一作寄长孙中丞）】周贺 

浔阳却到是何日，此地今无旧使君。
长忆穷冬宿庐岳，瀑泉冰折共僧闻。



   卷503_88 【送郭秀才归金陵】周贺 

夏后客堂黄叶多，又怀家国起悲歌。酒前欲别语难尽， 
云际相思心若何。鸟下独山秋寺磬，人随大舸晚江波。 
南徐旧业几时到，门掩残阳积翠萝。知



   卷503_89 【宿李枢书斋】周贺 

小斋经暮雨，四面绝纤埃。眠客闻风觉，飞虫入烛来。 
夜凉书读遍，月正户全开。住远稀相见，留连宿始回。主



   卷503_90 【杪秋登江楼（一作岳阳楼）】周贺 

平楚起寒色，长沙犹未还。世情何处淡，湘水向人闲。 
空翠隐高鸟，夕阳归远山。孤云万馀里，惆怅洞庭间。斋



   卷503_91 【秋宿洞庭】周贺 

洞庭初叶下，旅客不胜愁。明月天涯夜，青山江上秋。 
一官成白首，万里寄沧洲。只被浮名系，宁无愧海鸥。古



   卷503_92 【重阳（一作九月九日）】周贺 

云木疏黄秋满川，茱萸风里一樽前。几回为客逢佳节， 
曾见何人再少年。霜报征衣冷针指，雁惊幽隐泣云泉。 
古来醉乐皆难得，留取穷通委上天。古



   卷503_93 【送李亿东归】周贺 

黄山远隔秦树，紫禁斜通渭城。别路青青柳发， 
前溪漠漠花生。和风澹荡归客，落日殷勤早莺。 
灞上金樽未饮，宴歌已有馀声。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零四 
 
   
　 
　

　
 　



   卷504_1 【泊灵溪馆】郑巢 

孤吟疏雨绝，荒馆乱峰前。晓鹭栖危石，秋萍满败船。 
溜从华顶落，树与赤城连。已有求闲意，相期在暮年。古



   卷504_2 【瀑布寺贞上人院】郑巢 

林疏多暮蝉，师去宿山烟。古壁灯熏画，秋琴雨润弦。 
竹间窥远鹤，岩上取寒泉。西岳沙房在，归期更几年。知



   卷504_3 【寄贞法师】郑巢 

巡礼知难尽，幽人见亦稀。几年潭上过，何待雪中归。 
远瀑穿经室，寒螀发定衣。无因寻道者，独坐对松扉。主



   卷504_4 【送灵溪李侍郎】郑巢 

貂裘离阙下，初佐汉元勋。河偃流澌叠，沙晴远树分。 
牛羊下暮霭，鼓角调寒云。中夕萧关宿，边声不可闻。斋



   卷504_5 【送姚郎中罢郡游越】郑巢 

逍遥方罢郡，高兴接东瓯。几处行杉径，何时宿石楼。 
湘声穿古窦，华影在空舟。惆怅云门路，无因得从游。古



   卷504_6 【送魏校书赴夏口从事】郑巢 

西风吹远蝉，驿路在云边。独梦诸山外，高谈大旆前。 
夜灯分楚塞，秋角满湘船。郡邑多岩窦，何方便学仙。知



   卷504_7 【送衡州薛从事】郑巢 

吟去望双旌，沧洲晚气清。遥分高岳色，乱出远蝉声。 
楚霁云连寺，湘寒浪浸城。孤猿不可听，一听白髭生。主



   卷504_8 【送边使】郑巢 

关河度几重，边色上离容。灞水方为别，沙场又入冬。 
曙雕回大旆，夕雪没前峰。汉使多长策，须令远国从。斋



   卷504_9 【送人赴举】郑巢 

篇章动玉京，坠叶满前程。旧国与僧别，秋江罢钓行。 
马过隋代寺，樯出楚山城。应近嵩阳宿，潜闻瀑布声。古



   卷504_10 【送袁肇归山阴】郑巢 

论文意有违，寒雨洒行衣。南渡久谁语，后吟今独归。 
河帆因树落，沙鸟背潮飞。若值云门侣，多因宿翠微。知



   卷504_11 【送李式】郑巢 

潇湘路杳然，清兴起秋前。去寺多随磬，看山半在船。 
绿云天外鹤，红树雨中蝉。莫使游华顶，逍遥更过年。主



   卷504_12 【送韦弇】郑巢 

挂席曙钟初，家山半在吴。橹声过远寺，江色润秋芜。 
陂鹤巢城木，边鸿宿岸芦。知君当永夜，独钓五湖隅。斋



   卷504_13 【送人南游】郑巢 

南京路悄然，欹石漱流泉。远寺寒云外，扬帆暑雨前。 
雁行回晓岫，蜃色上湖田。更想清吟处，多同隐者眠。古



   卷504_14 【送省空上人归南岳】郑巢 

又归衡岳寺，旧院树冥冥。坐石缝寒衲，寻龛补坏经。 
峤云笼曙磬，潭草落秋萍。谁伴高窗宿，禅衣挂桂馨。知



   卷504_15 【送象上人还山中】郑巢 

竹锡与袈裟，灵山笑暗霞。泉痕生净藓，烧力落寒花。 
高户闲听雪，空窗静捣茶。终期宿华顶，须会说三巴。主



   卷504_16 【送僧归富春】郑巢 

忆过僧禅处，遥山抱竹门。古房关藓色，秋径扫潮痕。 
石净闻泉落，沙寒见鹤翻。终当从此望，更与道人言。斋



   卷504_17 【送琇上人】郑巢 

古殿焚香外，清羸坐石棱。茶烟开瓦雪，鹤迹上潭冰。 
孤磬侵云动，灵山隔水登。白云归意远，旧寺在庐陵。古



   卷504_18 【哭虚海上人】郑巢 

一化西风外，禅流稍稍分。买碑行暮雨，斫石葬寒云。 
静户关松色，荒斋聚鸟群。朗吟声不倦，高传有遗文。知



   卷504_19 【和姚郎中题凝公院】郑巢 

后房寒竹连，白昼坐冥然。片衲何山至，空堂几夜禅。 
叶侵经上字，冰结砚中泉。雪夕谁同话，悬灯古像前。主



   卷504_20 【赠丘先生】郑巢 

云泉心不爽，垂日坐柴关。砚取檐前雨，图开异国山。 
原僧招过宿，沙鸟伴长闲。地与中峰近，残阳独不还。斋



   卷504_21 【赠蛮僧】郑巢 

南海何年过，中林一磬微。病逢秋雨发，心逐暮潮归。 
久卧前山寺，犹逢故国衣。近来慵步履，石藓满柴扉。古



   卷504_22 【秋思】郑巢 

寒蛩鸣不定，郭外水云幽。南浦雁来日，北窗人卧秋。 
病身多在远，生计少于愁。薄暮西风急，清砧响未休。知



   卷504_23 【楚城秋夕】郑巢 

故苑多愁夕，西风木叶黄。寒江浸雾月，晓角满城霜。 
弟侄来书少，关河去路长。几时停桂楫，故国隔潇湘。主



   卷504_24 【秋日陪姚郎中登郡中南亭】郑巢 

云水生寒色，高亭发远心。雁来疏角韵，槐落减秋阴。 
隔石尝茶坐，当山抱瑟吟。谁知潇洒意，不似有朝簪。斋



   卷504_25 【宿天竺寺】郑巢 

暮过潭上寺，独宿白云间。钟磬遥连树，星河半隔山。 
石中泉暗落，松外户初关。却忆终南里，前秋此夕还。古



   卷504_26 【陈氏园林】郑巢 

当门三四峰，高兴几人同。寻鹤新泉外，留僧古木中。 
蝉鸣槐叶雨，鱼散芰荷风。多喜陪幽赏，清吟绕石丛。知



   卷504_27 【题崔中丞北斋】郑巢 

湖近草侵庭，秋来道兴生。寒潮添井味，远漏带松声。 
放卷听泉坐，寻僧踏雪行。何年各无事，高论宿青城。主



   卷504_28 【题崔行先石室别墅】郑巢 

山空水绕篱，几日此栖迟。采菊频秋醉，留僧拟夜棋。 
桂阴生野菌，石缝结寒澌。更喜连幽洞，唯君与我知。斋



   卷504_29 【题灵隐寺皖公院】郑巢 

山寒叶满衣，孤鹤偶清羸。已在云房老，休为内殿期。 
岚昏声磬早，果熟唤猿迟。未得终高论，明朝更别离。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零五 
 
   
　 
　

　
 　



   卷505_1 【题寺壁二首】吕群 

路行三蜀尽，身及一阳生。赖有残灯火，相依坐到明。知

社后辞巢燕，霜前别蒂蓬。愿为蝴蝶梦，飞去觅关中。古



   卷505_2 【黄蜀葵】崔涯 

野栏秋景晚，疏散两三枝。嫩碧浅轻态，幽香闲澹姿。 
露倾金盏小，风引道冠欹。独立悄无语，清愁人讵知。知



   卷505_3 【咏春风】崔涯 

动地经天物不伤，高情逸韵住何方。扶持燕雀连天去， 
断送杨花尽日狂。绕桂月明过万户，弄帆晴晚渡三湘。 
孤云虽是无心物，借便吹教到帝乡。知



   卷505_4 【竹】崔涯 

领得溪风不放回，傍窗缘砌遍庭栽。须招野客为邻住， 
看引山禽入郭来。幽院独惊秋气早，小门深向绿阴开。 
谁怜翠色兼寒影，静落茶瓯与酒杯。知



   卷505_5 【侠士诗】崔涯 

太行岭上二尺雪，崔涯袖中三尺铁。
一朝若遇有心人，出门便与妻儿别。



   卷505_6 【别妻】崔涯 

陇上泉流陇下分，断肠呜咽不堪闻。
嫦娥一入月中去，巫峡千秋空白云。



   卷505_7 【杂嘲二首】崔涯 

二年不到宋家东，阿母深居僻巷中。
含泪向人羞不语，琵琶弦断倚屏风。

日暮迎来香閤中，百年心事一宵同。
寒鸡鼓翼纱窗外，已觉恩情逐晓风。



   卷505_8 【悼妓】崔涯 

赤板桥西小竹篱，槿花还似去年时。
淡黄衫子浑无色，肠断丁香画雀儿。



   卷505_9 【自苏州至望亭驿有作（一作李嘉祐诗）】郭良骥 

南浦菰蒲绕白蘋，东吴黎庶逐黄巾。野棠自发空流水， 
江燕初归不见人。远岫依依如送客，平田渺渺独伤春。 
那堪回首长洲苑，烽火年年报虏尘。古



   卷505_10 【邺中行】郭良骥 

年去年来秋更春，魏家园庙已成尘。
只今惟有西陵在，无复当时歌舞人。



   卷505_11 【公无渡河】王睿 

浊波洋洋兮凝晓雾，公无渡河兮公竟渡。 
风号水激兮呼不闻，提壶看入兮中流去。 
浪摆衣裳兮随步没，沉尸深入兮蛟螭窟。 
蛟螭尽醉兮君血干，推出黄沙兮泛君骨。 
当时君死妾何适，遂就波涛合魂魄。愿持精卫衔石心， 
穷取河源塞泉脉。斋



   卷505_12 【松】王睿 

寒松耸拔倚苍岑，绿叶扶疏自结阴。丁固梦时还有意， 
秦王封日岂无心。常将正节栖孤鹤，不遣高枝宿众禽。 
好是特凋群木后，护霜凌雪翠逾深。斋



   卷505_13 【竹】王睿 

庭竹森疏玉质寒，色包葱碧尽琅玕。翠筠不乐湘娥泪， 
斑箨堪裁汉主冠。成韵含风已萧瑟，媚涟凝渌更檀栾。 
此君引凤为龙日，耸节稍云直上看。斋



   卷505_14 【解昭君怨】王睿 

莫怨工人丑画身，莫嫌明主遣和亲。
当时若不嫁胡虏，只是宫中一舞人。



   卷505_15 【祠渔山神女歌二首】王睿 

蓪草头花椰叶裙，蒲葵树下舞蛮云。
引领望江遥滴酒，白蘋风起水生文。

枨枨山响答琵琶，酒湿青莎肉饲鸦。
树叶无声神去后，纸钱灰出木绵花。



   卷505_16 【牡丹（一作王毂诗）】王睿 

牡丹妖艳乱人心，一国如狂不惜金。
曷若东园桃与李，果成无语自成阴。



   卷505_17 【秋（一作王毂诗）】王睿 

蝉噪古槐疏叶下，树衔斜日映孤城。
欲知潘鬓愁多少，一夜新添白数茎。



   卷505_18 【燕（一作王毂诗）】王睿 

海燕双飞意若何，曲梁呕嘎语声多。
茅檐不必嫌卑陋，犹胜吴宫爇尔窠。



   卷505_19 【白云向空尽（一作周成诗）】焦郁 

白云升远岫，摇曳入晴空。乘化随舒卷，无心任始终。 
欲销仍带日，将断更因风。势薄飞难定，天高色易穷。 
影收元气表，光灭太虚中。倘若从龙去，还施济物功。古



   卷505_20 【春雪】焦郁 

散漫天涯色，乘春四望平。不分残照影，何处断鸿声。 
缭绕先经塞，霏微近过城。因风低未敛，带雨重还轻。 
干吕知时泰，如膏候岁成。小儒同品物，无以答皇明。古

春雪空濛帘外斜，霏微半入野人家。
长天远树山山白，不辨梅花与柳花。



   卷505_21 【赠去婢】崔郊 

公子王孙逐后尘，绿珠垂泪滴罗巾。
侯门一入深如海，从此萧郎是路人。



   卷505_22 【江西投谒所知为典客所阻因赋】刘鲁风 

万卷书生刘鲁风，烟波万里谒文翁。
无钱乞与韩知客，名纸毛生不肯通。



   卷505_23 【玉清行】柳泌 

遥遥寒冬时，萧萧蹑太无。仰望蕊宫殿，横天临不虚。 
下看白日流，上造真皇居。西牖日门开，南衢星宿疏。 
王母来瑶池，庆云拥琼舆。嵬峨丹凤冠，摇曳紫霞裾。 
照彻圣姿严，飘飖神步徐。仙郎执玉节，侍女捧金书。 
灵香散彩烟，北阙路輧阗。龙马行无迹，歌钟声沸天。 
驭风升宝座，郁景晏华筵。妙奏三春曲，高罗万古仙。 
七珍飞满座，九液酌如泉。灵佩垂轩下，旗幡列帐前。 
狮麟威赫赫，鸾凤影翩翩。顾盼乃须臾，已是数千年。主



   卷505_24 【琼台】柳泌 

崖壁盘空天路回，白云行尽见琼台。
洞门黯黯阴云闭，金阙曈曈日殿开。



   卷505_25 【操莲曲】何希尧 

锦莲浮处水粼粼，风外香生袜底尘。
荷叶荷裙相映色，闻歌不见采莲人。



   卷505_26 【一枝花】何希尧 

几树晴葩映水开，乱红狼藉点苍苔。
东风留得残枝在，为惜馀芳独看来。



   卷505_27 【柳枝词】何希尧 

大堤杨柳雨沈沈，万缕千条惹恨深。
飞絮满天人去远，东风无力系春心。



   卷505_28 【海棠】何希尧 

著雨胭脂点点消，半开时节最妖娆。
谁家更有黄金屋，深锁东风贮阿娇。



   卷505_29 【遗临平监吏】朱冲和 

三千里外布干戈，果得鲸鲵入网罗。
今日宝刀无杀气，只缘君处受恩多。



   卷505_30 【荻塘西庄赠房元垂】张光朝 

门在荻塘西，塘高何联联。往昔分地利，远近无闲田。 
水国信污下，霖霪即成川。苗稼尽淹没，兹乡独丰年。 
家肥待亲懿，人乐思管弦。日晏始能起，盥漱看厨烟。 
酝酒寒正熟，养鱼长食鲜。黄昏钟未鸣，偃息早已眠。 
何意久城市，寂寥丘中缘。俯仰在颜色，区区人事间。 
忆昔炎汉时，乃知绮季贤。静默不能仕，养老终南山。斋



   卷505_31 【天门街西观荣王聘妃（荣王，宪宗幼子）】张光朝 

仙媛来朱邸，名山出紫微。三周初展义，百两遂言归。 
郑国通梁苑，天津接帝畿。桥成乌鹊助，盖转凤凰飞。 
霜仗迎秋色，星缸满夜辉。从兹磐石固，应为得贤妃。斋



   卷505_32 【天门街西观荣王聘妃】梁铉 

帝子乘龙夜，三星照户前。两行宫火出，十里道铺筵。 
罗绮明中识，箫韶暗里传。灯攒九华扇，帐撒五铢钱。 
交颈文鸳合，和鸣彩凤连。欲知来日美，双拜紫微天。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零六 
 
   
　 
　

　
 　



   卷506_1 【上浙东元相】章孝标 

婺女星边喜气频，越王台上坐诗人。雪晴山水勾留客， 
风暖旌旗计会春。黎庶已同猗顿富，烟花却为相公贫。 
何言禹迹无人继，万顷湖田又斩新。主



   卷506_2 【赠茅山高拾遗蔓】章孝标 

人皆贪禄利，白首更营营。若见无为理，兼忘不朽名。 
幽禽窥饭下，好药入篱生。梦觉幽泉滴，应疑禁漏声。斋



   卷506_3 【次韵和光禄钱卿二首】章孝标 

大隐严城内，闲门向水开。扇风知暑退，树影觉秋来。 
望远云生海，行稀砌长苔。废兴今古事，何必叹池灰。古

闲论忧王室，愁眉仗酒开。方嗟三覆役，又喜四愁来。 
晨起萤穿竹，晡餐鸟下苔。同期阳月至，灵室祝葭灰。主



   卷506_4 【赠庐山钱卿】章孝标 

象魏抽簪早，匡庐筑室牢。宦情归去薄，天爵隐来高。 
箧有新征诏，囊馀旧缊袍。何如舍麋鹿，明主仰风骚。斋



   卷506_5 【山中送进士刘蟾赴举】章孝标 

去住迹虽异，爱憎情不同。因君向帝里，使我厌山中。 
故友多朝客，新文尽国风。艺精心更苦，何患不成功。古



   卷506_6 【送进士陈峣往睦州谒冯郎中】章孝标 

孤帆几日程，投刺水边城。倚棹逢春老，登筵见月生。 
饮酣杯有浪，棋散漏无声。太守怜才者，从容礼不轻。知



   卷506_7 【丰城剑池即事】章孝标 

神物不复见，小池空在兹。因嫌冲斗夜，未是偃戈时。 
岸古鱼藏穴，蒲凋翠立危。吾皇别有剑，何必铸金为。主



   卷506_8 【咏弓】章孝标 

较量武艺论勋庸，曾发将军箭落鸿。握内从夸弯似月， 
眼前还怕撇来风。只知击起穿雕镞，不解容和射鹄功。 
得病自从杯里后，至今形状怕相逢。主



   卷506_9 【送无相禅师入关】章孝标 

九衢车马尘，不染了空人。暂舍中峰雪，应看内殿春。 
斋心无外事，定力见前身。圣主方崇教，深宜谒紫宸。斋



   卷506_10 【赠匡山道者】章孝标 

尝闻一粒功，足以反衰容。方寸如不达，此生安可逢。 
寄书时态尽，忆语道情浓。争得携巾屦，同归鸟外峰。古



   卷506_11 【道者与金丹开合已失，因为二首，再有投掷】章孝标 

木钻钻盘石，辛勤四十年。一朝才见物，五色互呈妍。 
七魄憎阳盛，三彭恶命延。被他迷失却，叹息只潸然。知

阴阳曾作炭，造化亦分功。减自青囊里，收安玉合中。 
凡材难度世，神物自归空。惆怅流年速，看成白首翁。斋



   卷506_12 【思越州山水寄朱庆馀】章孝标 

窗户潮头雪，云霞镜里天。岛桐秋送雨，江艇暮摇烟。 
藕折莲芽脆，茶挑茗眼鲜。还将欧冶剑，更淬若耶泉。古



   卷506_13 【蜀中上王尚书】章孝标 

梓桐花幕碧云浮，天许文星寄上头。武略剑峰环相府， 
诗情锦浪浴仙洲。丁香风里飞笺草，邛竹烟中动酒钩。 
自古名高闲不得，肯容王粲赋登楼。古



   卷506_14 【赠陆鬯浙西进诗除官】章孝标 

帝城云物得阳春，水国烟花失主人。
昨日天风吹乐府，六宫丝管一时新。



   卷506_15 【古行宫】章孝标 

瓦烟疏冷古行宫，寂寞朱门反锁空。残粉水银流砌下， 
堕环秋月落泥中。莺传旧语娇春日，花学严妆妒晓风。 
天子时清不巡幸，只应鸾凤集梧桐。主



   卷506_16 【题上皇观】章孝标 

烟霞星盖七星坛，想像先朝驻禁銮。辇路已平栽药地， 
皇风犹在步虚寒。楼台瑞气晴萧索，杉桧龙身老屈蟠。 
翻感惠休并李郭，剑门空处望长安。主



   卷506_17 【鹰】章孝标 

星眸未放瞥秋毫，频掣金铃试雪毛。会使老拳供口腹， 
莫辞亲手啖腥臊。穿云自怪身如电，煞兔谁知吻胜刀。 
可惜忍饥寒日暮，向人鵮断碧丝绦。主



   卷506_18 【方山寺松下泉】章孝标 

石脉绽寒光，松根喷晓霜。注瓶云母滑，漱齿茯苓香。 
野客偷煎茗，山僧惜净床。三禅不要问，孤月在中央。斋



   卷506_19 【瀑布】章孝标 

秋河溢长空，天洒万丈布。深雷隐云壑，孤电挂岩树。 
沧溟晓喷寒，碧落晴荡素。非趋下流急，热使不得住。古



   卷506_20 【送张使君赴饶州（一作送饶州张蒙使君赴任）】章孝标 

饶阳因富得州名，不独农桑别有营。日暖提筐依茗树， 
天阴把酒入银坑。江寒鱼动枪旗影，山晚云和鼓角声。 
太守能诗兼爱静，西楼见月几篇成。古



   卷506_21 【和滕迈先辈伤马】章孝标 

浮云变化失龙儿，始忆嘶风喷沫时。蹄想尘中翻碧玉， 
尾休烟里掉青丝。曾同客舍吞饥渴，久共名场踏嶮巇。 
今日枥前兴一叹，不关行李乏金羁。古



   卷506_22 【省试骐骥长鸣】章孝标 

有马骨堪惊，无人眼暂明。力穷吴坂峻，嘶苦朔风生。 
逐逐怀良御，萧萧顾乐鸣。瑶池期弄影，天路拟飞声。 
皎月谁知种，浮云莫问程。盐车今愿脱，千里为君行。古



   卷506_23 【鲤鱼】章孝标 

眼似真珠鳞似金，时时动浪出还沈。
河中得上龙门去，不叹江湖岁月深。



   卷506_24 【饥鹰词】章孝标 

遥想平原兔正肥，千回砺吻振毛衣。
纵令啄解丝绦结，未得人呼不敢飞。



   卷506_25 【归燕词辞工部侍郎（一作下第后献主司）】章孝标 

旧垒危巢泥已落，今年故向社前归。
连云大厦无栖处，更望谁家门户飞。



   卷506_26 【归海上旧居】章孝标 

乡路绕蒹葭，萦纡出海涯。人衣披蜃气，马迹印盐花。 
草没题诗石，潮摧坐钓槎。还归旧窗里，凝思向馀霞。斋



   卷506_27 【答友人惠牙簪】章孝标 

牙簪不可忘，来处隔炎荒。截得半环月，磨成四寸霜。 
晓辞梳齿腻，秋入发根凉。好是纱巾下，纤纤锥出囊。古



   卷506_28 【日者】章孝标 

十指中央了五行，说人休咎见前生。
我来本乞真消息，却怕呵钱卦欲成。



   卷506_29 【送金可纪归新罗】章孝标 

登唐科第语唐音，望日初生忆故林。鲛室夜眠阴火冷， 
蜃楼朝泊晓霞深。风高一叶飞鱼背，潮净三山出海心。 
想把文章合夷乐，蟠桃花里醉人参。主



   卷506_30 【闻角】章孝标 

边秋画角怨金微，半夜对吹惊贼围。塞雁绕空秋不下， 
胡云著草冻还飞。关头老马嘶看月，碛里疲兵泪湿衣。 
馀韵袅空何处尽，戍天寥落晓星稀。主



   卷506_31 【梦乡】章孝标 

家住吴王旧苑东，屋头山水胜屏风。
寻常梦在秋江上，钓艇游扬藕叶中。



   卷506_32 【织绫词】章孝标 

去年蚕恶绫帛贵，官急无丝织红泪。残经脆纬不通梭， 
鹊凤阑珊失头尾。今年蚕好缲白丝，鸟鲜花活人不知。 
瑶台雪里鹤张翅，禁苑风前梅折枝。不学邻家妇慵懒， 
蜡揩粉拭谩官眼。斋



   卷506_33 【诸葛武侯庙】章孝标 

木牛零落阵图残，山姥烧钱古柏寒。
七纵七擒何处在，茅花枥叶盖神坛。



   卷506_34 【长安秋夜】章孝标 

田家无五行，水旱卜蛙声。牛犊乘春放，儿童候暖耕。 
池塘烟未起，桑柘雨初晴。步晚香醪熟，村村自送迎。主



   卷506_35 【钱塘赠武翊黄】章孝标 

曾将心剑作戈矛，一战名场造化愁。花锦文章开四面， 
天人科第上三头。鸳鸿待侣飞清禁，山水缘情住外州。 
时伴庾公看海月，好吟诗断望潮楼。主



   卷506_36 【风不鸣条（一作左牢诗）】章孝标 

旭日悬清景，微风在绿条。入松声不发，过柳影空摇。 
长养应潜变，扶疏每暗飘。有林时杳杳，无树暂萧萧。 
慢逐清烟散，轻和瑞气饶。丰年知有待，歌咏美唐尧。主



   卷506_37 【贻美人】章孝标 

诸侯帐下惯新妆，皆怯刘家薄媚娘。宝髻巧梳金翡翠， 
罗裙宜著绣鸳鸯。轻轻舞汗初沾袖，细细歌声欲绕梁。 
何事不归巫峡去，故来人世断人肠。主



   卷506_38 【闻云中唳鹤】章孝标 

久在青田唳，天高忽暂闻。翩翩萦碧落，嘹唳入重云。 
出谷莺何待，鸣岐凤欲群。九皋宁足道，此去透絪缊。斋



   卷506_39 【柘枝】章孝标 

柘枝初出鼓声招，花钿罗衫耸细腰。移步锦靴空绰约， 
迎风绣帽动飘飖。亚身踏节鸾形转，背面羞人凤影娇。 
只恐相公看未足，便随风雨上青霄。斋



   卷506_40 【上太皇先生】章孝标 

颢气贯精神，苍崖老姓名。烟霞空送景，水木苦无情。 
劚药云根断，眠花石面平。折松开月色，决水放秋声。 
颜为忘忧嫩，身缘绝粒轻。围棋看局势，对镜戮妖精。 
过海量鲸力，归天算鹤程。露凝钟乳冷，风定玉箫清。 
坐觉衣裳古，行疑羽翼生。应怜市朝客，开眼锁浮荣。知



   卷506_41 【破山水屏风（一作姚合诗）】章孝标 

时人嫌古画，倚壁不曾收。雨滴胶山断，风吹绢海秋。 
残云飞屋里，片水落床头。尚胜凡花鸟，君能补缀休。主



   卷506_42 【览杨校书文卷】章孝标 

跪伸霜素剖琅玕，身堕瑶池魄暗寒。红锦晚开云母殿， 
白珠秋写水精盘。情高鹤立昆仑峭，思壮鲸跳渤澥宽。 
谁有轩辕古铜片，为持相并照妖看。主



   卷506_43 【送陈校书赴蔡州幕】章孝标 

天假纵横入幕筹，东南顿减一方忧。行赍健笔辞天阁， 
坐见妖星落蔡州。青草袍襟翻日脚，黄金马镫照旄头。 
此行领取从军乐，莫虑功名不拜侯。主



   卷506_44 【少年行】章孝标 

平明小猎出中军，异国名香满袖薰。画榼倒悬鹦鹉嘴， 
花衫对舞凤凰文。手抬白马嘶春雪，臂竦青骹入暮云。 
落日胡姬楼上饮，风吹箫管满楼闻。主



   卷506_45 【蜀中赠广上人】章孝标 

曾持麈尾引金根，万乘前头草五言。疏讲青龙归禁苑， 
歌抄白雪乞梨园。朝惊云气遮天阁，暮踏猿声入剑门。 
今日西川无子美，诗风又起浣花村。主



   卷506_46 【和顾校书新开井】章孝标 

霜锸破桐阴，青丝试浅深。月轮开地脉，镜面写天心。 
碧甃花千片，香泉乳百寻。欲知争汲引，听取辘轳音。斋



   卷506_47 【游云际寺】章孝标 

衫袖拂青冥，推鞍上翠屏。尘埃辞马尾，城阙入窗棂。 
云领浮名去，钟撞大梦醒。茫茫山下事，满眼送流萍。古



   卷506_48 【赠刘宽夫昆季（一作赠刘侍郎兄弟三人同时及第）】章孝标 

文聚星辰衣彩霞，问谁兄弟是刘家。雁行云掺参差翼， 
琼树风开次第花。天假声名悬日月，国凭骚雅变浮华。 
曾穷晋汉儒林传，龙虎虽多未足夸。古



   卷506_49 【赠杭州严史君】章孝标 

州青县白浙河濆，饱向苍龙阙下闻。鼓角自严寒海月， 
旌旗不动湿江云。风骚处处文章主，井邑家家父母君。 
长恐抱辕留不住，九天鸳鹭待成群。古



   卷506_50 【题朱秀城南亭子】章孝标 

朱家亭子象悬匏，阶莹青莎栋剪茆。瘿挂眼开欺鸲鹆， 
花缘网结妒螵蛸。有时风月输三虎，无壁琴书属四郊。 
土木欲知精洁处，社天归燕怯安巢。古



   卷506_51 【上西川王尚书】章孝标 

人人入蜀谒文翁，妍丑终须露镜中。诗景荒凉难道合， 
客情疏密分当同。城南歌吹琴台月，江上旌旗锦水风。 
下客低头来又去，暗堆冰炭在深衷。古



   卷506_52 【骆谷行】章孝标 

扪云袅栈入青冥，鞿马铃骡傍日星。仰踏剑棱梯万仞， 
下缘冰岫杳千寻。山花织锦时聊看，涧水弹琴不暇听。 
若比争名求利处，寻思此路却安宁。古



   卷506_53 【初及第归酬孟元翊见赠】章孝标 

六年衣破帝城尘，一日天池水脱鳞。未有片言惊后辈， 
不无惭色见同人。每登公宴思来日，渐听乡音认本身。 
何幸致诗相慰贺，东归花发杏桃春。古



   卷506_54 【淮南李相公绅席上赋春雪】章孝标 

六出花飞处处飘，粘窗著砌上寒条。
朱门到晓难盈尺，尽是三军喜气消。



   卷506_55 【及第后寄广陵故人（一作寄淮南李相公绅）】章孝标 

及第全胜十政官，金鞍镀了出长安。
马头渐入扬州郭，为报时人洗眼看。



   卷506_56 【小松】章孝标 

爪叶鳞条龙不盘，梳风幕翠一庭寒。
莫言只是人长短，须作浮云向上看。



   卷506_57 【宫词】章孝标 

明日銮舆欲向东，守宫金翠带愁红。
九门佳气已西去，千里花开一夜风。



   卷506_58 【题杭州樟亭驿】章孝标 

樟亭驿上题诗客，一半寻为山下尘。
世事日随流水去，红花还似白头人。



   卷506_59 【刘侍中宅盘花紫蔷薇】章孝标 

真宰偏饶丽景家，当春盘出带根霞。
从开一朵朝衣色，免踏尘埃看杂花。



   卷506_60 【题东林寺寄江州李员外】章孝标 

山势棱层入杳冥，寺形高下趁山行。象牙床坐莲花佛， 
玛瑙函盛贝叶经。日映砌阴移宝阁，风吹天乐动金铃。 
门前更有清江水，便是浔阳太守厅。古



   卷506_61 【玄都观栽桃十韵】章孝标 

驱使鬼神功，攒栽万树红。薰香丹凤阙，妆点紫琼宫。 
宝帐重庶日，妖金遍累空。色然烧药火，影舞步虚风。 
粉扑青牛过，枝惊白鹤冲。拜星春锦上，服食晚霞中。 
棋局阴长合，箫声秘不通。艳阳迷俗客，幽邃失壶公。 
根柢终盘石，桑麻自转蓬。求师饱灵药，他日访辽东。主



   卷506_62 【僧院小松】章孝标 

抛杉背柏冷僧帘，锁月梳风出殿檐。
还似天台新雨后，小峰云外碧尖尖。



   卷506_63 【春原早望】章孝标 

一忝乡书荐，长安未得回。年光逐渭水，春色上秦台。 
燕掠平芜去，人冲细雨来。东风生故里，又过几花开。知



   卷506_64 【西山广福院】章孝标 

野寺孤峰上，危楼耸翠微。卷帘沧海近，洗钵白云飞。 
竹影临经案，松花点衲衣。日斜登望处，湖畔一僧归。主



   卷506_65 【游地肺】章孝标 

市朝扰扰千古，林壑冥冥四贤。黄鹤不归丹灶， 
白云自养芝田。溪滩永夜流月，羽翼清秋在天。 
高迹无人更蹑，碧峰寥落孤烟。主



   卷506_66 【八月】章孝标 

徙倚仙居绕翠楼，分明宫漏静兼秋。
长安夜夜家家月，几处笙歌几处愁。



   卷506_67 【题紫微山上方】章孝标 

地势连沧海，山名号紫微。景闲僧坐久，路僻客来稀。 
峡影云相照，河流石自围。尘喧都不到，安得此忘归。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零七 
 
   
　 
　

　
 　



   卷507_1 【题杜宾客新丰里幽居】蒋防 

退迹依三径，辞荣继二疏。圣情容解印，帝里许悬车。 
已去龙楼籍，犹分御廪储。风泉输耳目，松竹助玄虚。 
调护心常在，山林意有馀。应嗤紫芝客，远就白云居。古



   卷507_2 【望禁苑祥光】蒋防 

嘉瑞生天色，葱茏几效祥。树摇三殿侧，日映九城傍。 
仙雾今同色，卿云未可章。拱汾疑鼎气，临渭比荧光。 
岂并春风旧，俄同圣寿长。微臣时一望，短羽欲翱翔。古



   卷507_3 【冬至日祥风应候（一作穆寂诗）】蒋防 

节逢清景空，气占二仪中。独喜登高日，先知应候风。 
瑞呈光舜化，庆表盛尧聪。况与承时叶，还将入律同。 
微微万井逼，习习九门通。绕殿炉烟起，殷勤报岁功。古



   卷507_4 【春风扇微和】蒋防 

丽日催迟景，和风扇早春。暖浮丹凤阙，韶媚黑龙津。 
澹荡迎仙仗，霏微送画轮。绿摇官柳散，红待禁花新。 
舞席皆回雪，歌筵暗送尘。幸当阳律候，惟愿及佳辰。古



   卷507_5 【日暖万年枝】蒋防 

新阳归上苑，嘉树独含妍。散漫添和气，曈曨卷曙烟。 
流辉宜圣日，接影贵芳年。自与恩光近，那关煦妪偏。 
结根诚得地，表寿愿符天。谁道凌寒质，从兹不暧然。古



   卷507_6 【秋月悬清辉】蒋防 

秋月沿霄汉，亭亭委素辉。山明桂花发，池满夜珠归。 
入牖人偏揽，临枝鹊正飞。影连平野净，轮度晓云微。 
晶晃浮轻露，裴回映薄帷。此时千里道，延望独依依。古



   卷507_7 【八风从律】蒋防 

制律窥元化，因声感八风。还从万籁起，更与五音同。 
习习芦灰上，泠泠玉管中。气随时物好，响彻霁天空。 
自得阴阳顺，能令惠泽通。愿吹寒谷里，从此达前蒙。古



   卷507_8 【藩臣恋魏阙】蒋防 

剖竹随皇命，分忧镇大藩。恩波怀魏阙，献纳望天阍。 
政奉南风顺，心依北极尊。梦魂通玉陛，动息寄朱轩。 
直以蒸黎念，思陈政化源。如何子牟意，今古道斯存。古



   卷507_9 【秋稼如云】蒋防 

肆目如云处，三田大有秋。葱茏初蔽野，散漫正盈畴。 
稍混从龙势，宁同触石幽。紫芒分幂幂，青颖澹油油。 
始惬仓箱望，终无灭裂忧。西成知不远，雨露复何酬。古



   卷507_10 【玉卮无当】蒋防 

美玉常为器，兹焉变漏卮。酒浆悲莫挹，樽俎念空施。 
符彩功难补，盈虚数已亏。岂惟孤玩好，抑亦类瑕疵。 
清越音虽在，操持意渐隳。赋形期大匠，良璞勿同斯。古



   卷507_11 【至人无梦】蒋防 

已赜希微理，知将静默邻。坐忘宁有梦，迹灭未凝神。 
化蝶诚知幻，征兰匪契真。抱玄虽解带，守一自离尘。 
寥朗壶中晓，虚明洞里春。翛然碧霞客，那比漆园人。古



   卷507_12 【玄都楼桃】蒋防 

旧传天上千年熟，今日人间五日香。
红软满枝须作意，莫交方朔施偷将。



   卷507_13 【题李宾客旧居】李虞 

逢时不得致升平，岂是明君忘姓名。
眼暗发枯缘世事，今来无泪哭先生。



   卷507_14 【前相国赞皇公早葺平泉山居暂还憩…十四首奉寄】裴潾 

动复有原，进退有期。用在得正，明以知微。夫惟哲人， 
会且有归。静固胜热，安每虑危。将憩于盘，止亦先机。知

植爱在根，钟福有兆。珠潜巨海，玉蕴昆峤。披室生白， 
照夜成昼。挥翰飞文，入侍左右。出纳帝命，弘兹在宥。斋

历难求试，执宪成风。四镇咸乂，三阶以融。捧日柱天， 
造膝纳忠。建储固本，树屏息戎。彼狐彼鼠，窒穴扫踪。知

我力或屈，我躬莫污。三黜如饴，三起惟惧。再宾为宠， 
一麾为饫。昔在治繁，常思归去。今则合契，行斯中虑。斋

有凤自南，亦翙其羽。好姱佳丽，于伊之浒。五彩含章， 
九苞合矩。佩仁服义，鸣中律吕。我来思卷，薄言遵渚。知

凿龙中辟，伊原古奔。下有秘洞，豁起石门。竹涧水横， 
松架雪屯。岫环如壁，岩虚若轩。朝昏含景，夏凊冬温。斋

南溪回舟，西岭望竦。水远如空，山微似巃。二室峰连， 
四山骈耸。五女乍欹，玉华独踊。云翔日耀，如戴如拱。知

飞泉挂空，如决天浔。万仞悬注，直贯潭心。月正中央， 
洞见浅深。群山无影，孤鹤时吟。我啸我歌，或眺或临。斋

鸟之在巢，风起林摇。退翔城颠，翠虬扪天。雨止雪旋， 
亦息于渊。人皆知进，我独止焉。人皆务明，我独晦焉。 
邈矣其山，默矣其泉。古

寝丘之田，土山之上。孙既贻谋，谢亦遐想。俭则为福， 
华固难长。宁若我心，一泉一壤。造适为足，超然孤赏。主

其风自西，言发帝庭。飘彼黄素，堕于山楹。公拜稽首， 
靡敢受荣。宸严再临，俾抚百城。恋此莫处，星言其征。古

公昔南迈，我不及睹。言旋旧观，莫获安语。今则不遑， 
载鶱载举。离忧莫写，欢好曷叙。怆矣东望，泣涕如雨。主

山嵇之旧，刘卢之恩。举世莫尚，惟公是敦。哀我蠢蠢， 
念我谆谆。振此铩翮，扇之腾翻。斯德未报，只誓子孙。古

迢迢秦塞，南望吴门。对酒不饮，设琴不援。何以代面， 
寄之濡翰。何以写怀，诗以足言。无密玉音，以慰我魂。主



   卷507_15 【白牡丹（一作长安牡丹）】裴潾 

长安豪贵惜春残，争赏先开紫牡丹。
别有玉杯承露冷，无人起就月中看。



   卷507_16 【送黄明府晔赴岳州湘阴任】刘三复 

拟占名场第一科，龙门十上困风波。三年护塞从戎远， 
万里投荒失意多。花县到时铜墨贵，叶舟行处水云和。 
遥知布惠苏民后，应向祠堂吊汨罗。古



   卷507_17 【留题桂州碧浔亭】韦瓘 

半年领郡固无劳，一日为心素所操。轮奂未成绳墨在， 
规模已壮闶闳高。理人虽切才常短，薄宦都缘命不遭。 
从此归耕洛川上，大千江路任风涛。古



   卷507_18 【赠毛仙翁】崔郾 

存亡去住一壶中，兄事安期弟葛洪。甲子已过千岁鹤， 
仪容方称十年童。心灵暗合行人数，药力潜均造化功。 
终待此身无系累，武陵山下等黄公。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零八 
 
   
　 
　

　
 　



   卷508_1 【鸟散馀花落】孔温业 

美景春堪赏，芳园白日斜。共看飞好鸟，复见落馀花。 
来往惊翻电，经过想散霞。雨馀飘处处，风送满家家。 
求友声初去，离枝色可嗟。从兹时节换，谁为惜年华。斋



   卷508_2 【鸟散馀花落】赵存约 

春晓游禽集，幽庭几树花。坐来惊艳色，飞去堕晴霞。 
翅拂繁枝落，风添舞影斜。彩云飘玉砌，绛雪下仙家。 
分散音初静，凋零蕊带葩。空阶瞻玩久，应共惜年华。斋



   卷508_3 【鸟散馀花落】窦洵直 

晚树春归后，花飞鸟下初。参差分羽翼，零落满空虚。 
风外清香转，林边艳影疏。轻盈疑雪舞，仿佛似霞舒。 
万片情难极，迁乔思有馀。微臣一何幸，吟赏对寒居。斋



   卷508_4 【公无渡河】陈标 

阴云飒飒浪花愁，半度惊湍半挂舟。声尽云天君不住， 
命悬鱼鳖妾同休。黛娥芳脸垂珠泪，罗袜香裾赴碧流。 
馀魄岂能衔木石，独将遗恨付箜篌。斋



   卷508_5 【秦王卷衣】陈标 

秦王宫阙霭春烟，珠树琼枝近碧天。御气馨香苏合启， 
帘光浮动水精悬。霏微罗縠随芳袖，宛转鲛鮹逐宝筵。 
从此咸阳一回首，暮云愁色已千年。斋



   卷508_6 【婕妤怨】陈标 

掌上恩移玉帐空，香珠满眼泣春风。飘零怨柳凋眉翠， 
狼藉愁桃坠脸红。凤辇只应三殿北，鸾声不向五湖中。 
笙歌处处回天眷，独自无情长信宫。斋



   卷508_7 【饮马长城窟】陈标 

日日风吹虏骑尘，年年饮马汉营人。千堆战骨那知主， 
万里枯沙不辨春。浴谷气寒愁坠指，断崖冰滑恐伤神。 
金鞍玉勒无颜色，泪满征衣怨暴秦。斋



   卷508_8 【江南行】陈标 

水光春色满江天，蘋叶风吹荷叶钱。香蚁翠旗临岸市， 
艳娥红袖渡江船。晓惊白鹭联翩雪，浪蹙青茭潋滟烟。 
不怕江洲芳草暮，待将秋兴折湖莲。斋



   卷508_9 【长安秋思（一作白纻歌）】陈标 

吴女秋机织曙霜，冰蚕吐丝月盈筐。金刀玉指裁缝促， 
水殿花楼弦管长。舞袖慢移凝瑞雪，歌尘微动避雕梁。 
唯愁陌上芳菲度，狼藉风池荷叶黄。斋



   卷508_10 【赠元和十三年登第进士】陈标 

春官南院粉墙东，地色初分月色红。文字一千重马拥， 
喜欢三十二人同。眼看鱼变辞凡水，心逐鹦飞出瑞风。 
莫怪云泥从此别，总曾惆怅去年中。斋



   卷508_11 【焦桐树】陈标 

江上烹鱼采野樵，鸾枝摧折半曾烧。未经良匠材虽散， 
待得知音尾已焦。若使琢磨徽白玉，便来风律轸青瑶。 
还能万里传山水，三峡泉声岂寂寥。斋



   卷508_12 【寄友人】陈标 

杜甫在时贪入蜀，孟郊生处却归秦。
如今始会麻姑意，借问山川与后人。



   卷508_13 【啄木谣】陈标 

丁丁向晚急还稀，啄遍庭槐未肯归。
终日与君除蠹害，莫嫌无事不频飞。



   卷508_14 【僧院牡丹】陈标 

琉璃地上开红艳，碧落天头散晓霞。
应是向西无地种，不然争肯重莲花。



   卷508_15 【蜀葵】陈标 

眼前无奈蜀葵何，浅紫深红数百窠。
能共牡丹争几许，得人嫌处只缘多。



   卷508_16 【离家】袁不约 

步步远晨昏，凄心出里门。见乌唯有泪，看雁更伤魂。 
宿酒宁辞醉，回书讳苦言。野人应怪笑，不解爱田园。古



   卷508_17 【送人至岭南】袁不约 

度岭春风暖，花多不识名。瘴烟迷月色，巴路傍溪声。 
畏药将银试，防蛟避水行。知君怜酒兴，莫杀醉猩猩。知



   卷508_18 【长安夜游】袁不约 

凤城连夜九门通，帝女皇妃出汉宫。千乘宝莲珠箔卷， 
万条银烛碧纱笼。歌声缓过青楼月，香霭潜来紫陌风。 
长乐晓钟归骑后，遗簪堕珥满街中。知



   卷508_19 【病宫人（一作张祜诗）】袁不约 

佳人卧病动经秋，帘幕褴縿不挂钩。四体强扶藤夹膝， 
双环慵整玉搔头。花颜有幸君王问，药饵无徵待诏愁。 
惆怅近来销瘦尽，泪珠时傍枕函流。知



   卷508_20 【句】袁不约 

愁声秋绕杵，寒色碧归山。（《深秋》）斋

送将欢笑去，收得寂寥回。（《客去》）主



   卷508_21 【临邛怨】李馀 

藕花衫子柳花裙，多著沈香慢火熏。
惆怅妆成君不见，空教绿绮伴文君。



   卷508_22 【寒食】李馀 

玉轮江上雨丝丝，公子游春醉不知。
翦渡归来风正急，水溅鞍帕嫩鹅儿。



   卷508_23 【句】李馀 

长安东门别，立马生白发。古

霁后轩盖繁，南山瑞烟发。斋

尝忧车马繁，土薄闻水声。（并见张为《主客图》）主



   卷508_24 【至日上公献寿酒】白敏中 

候晓天门辟，朝天万国同。瑞云升观阙，香气映华宫。 
日色临仙籞，龙颜对昊宫。羽仪瞻百姓，献寿侍三公。 
化被君王洽，恩沾草木丰。自欣朝玉座，宴此咏皇风。主



   卷508_25 【贺收复秦原诸州诗】白敏中 

一诏皇城四海颁，丑戎无数束身还。戍楼吹笛人休战， 
牧野嘶风马自闲。河水九盘收数曲，天山千里锁诸关。 
西边北塞今无事，为报东南夷与蛮。主



   卷508_26 【句】白敏中 

南浦花临水，东楼月映风。（镇剑南，经忠州，寻乐天 
遗迹作。见《纪事》）斋



   卷508_27 【遣兴】李敬方 

果窥丹灶鹤，莫羡白头翁。日月仙壶外，筋骸药臼中。 
云归无定所，鸟迹不留空。何必劳方寸，岖崎问远公。古



   卷508_28 【劝酒】李敬方 

不向花前醉，花应解笑人。只忧连夜雨，又过一年春。 
日日无穷事，区区有限身。若非杯酒里，何以寄天真。知



   卷508_29 【近无西耗（一作李宣远诗）】李敬方 

远戎兵压境，迁客泪横襟。烽候惊春塞，缧囚困越吟。 
自怜牛马走，未识犬羊心。一月无消息，西看日又沈。主



   卷508_30 【天台晴望（时左迁台州刺史。题一作喜晴）】李敬方 

天台十二旬，一片雨中春。林果黄梅尽，山苗半夏新。 
阳乌晴展翅，阴魄夜飞轮。坐冀无云物，分明见北辰。斋



   卷508_31 【闻高侍御卒贬所】李敬方 

西京高院长，直气似吾徒。走马论边备，飞声感庙谟。 
官移人未察，身没事多符。寂寞他年后，名编野史无。古



   卷508_32 【题黄山汤院】李敬方 

楚镇惟黄岫，灵泉浴圣源。煎熬何处所，炉炭孰司存。 
沙暖泉长拂，霜笼水更温。不疏还自决，虽挠未尝浑。 
地启岩为洞，天开石作盆。常留今日色，不减故年痕。 
阴焰潜生海，阳光暗烛坤。定应邻火宅，非独过焦原。 
龙讶经冬润，莺疑满谷暄。善烹寒食茗，能变早春园。 
及物功何大，随流道益尊。洁斋齐物主，疗病夺医门。 
外秘千峰秀，旁通百潦奔。禅家休问疾，骚客罢招魂。 
卧理黔川守，分忧汉主恩。惨伤因有暇，徒御诫无喧。 
痒闷头风切，爬搔臂力烦。披榛通白道，束马置朱幡。 
谢屐缘危磴，戎装逗远村。慢游登竹径，高步入山根。 
崖巘差行灶，蓬茅过小轩。御寒增帐幕，甃影尽玙璠。 
不与华池语，宁将浴室论。洗心过顷刻，浸发迨朝暾。 
汗洽聊箕踞，支羸暂虎蹲。濯缨闲更入，漱齿渴仍吞。 
气燠胜重絸，风和敌一尊。适来还蹭蹬，复出又攀援。 
形秽忻除垢，神嚣喜破昏。明夷徵立象，既济感文言。 
已阂眠沙麂，仍妨卧石猿。香驱蒸雾起，烟霿湿云屯。 
破险更祠宇，凭高易庙垣。旧基绝仄足，新构忽行鹓。 
胜地非无栋，征途遽改辕。贪程归路远，折政讼庭繁。 
兴往留年月，诗成遗子孙。已镌东壁石，名姓寄无垠。古



   卷508_33 【太和公主还宫】李敬方 

二纪烟尘外，凄凉转战归。胡笳悲蔡琰，汉使泣明妃。 
金殿更戎幄，青祛换毳衣。登车随伴仗，谒庙入中闱。 
汤沐疏封在，关山故梦非。笑看鸿北向，休咏鹊南飞。 
宫髻怜新样，庭柯想旧围。生还侍儿少，熟识内家稀。 
凤去楼扃夜，鸾孤匣掩辉。应怜禁园柳，相见倍依依。主



   卷508_34 【汴河直进船】李敬方 

汴水通淮利最多，生人为害亦相和。
东南四十三州地，取尽脂膏是此河。



   卷508_35 【享太庙乐章】李回 

受天明命，敷祐下土。化时以俭，卫文以武。 
氛消夷夏，俗臻往古。亿万斯年，形于律吕。知



   卷508_36 【天长路别朱大山路却寄】李回 

驿骑难随伴，寻山半忆君。苍崖残月路，犹数过溪云。斋



   卷508_37 【寄酬朱大后亭夜坐留别】李回 

十夜郡城宿，苦吟身未闲。那堪西郭别，雪路问青山。知



   卷508_38 【祖龙行】常楚老 

黑云兵气射天裂，壮士朝眠梦冤结。祖龙一夜死沙丘， 
胡亥空随鲍鱼辙。腐肉偷生三千里，伪书先赐扶苏死。 
墓接骊山土未乾，瑞光已向芒砀起。陈胜城中鼓三下， 
秦家天地如崩瓦。龙蛇撩乱入咸阳，少帝空随汉家马。古



   卷508_39 【江上蚊子】常楚老 

飘摇挟翅亚红腹，江边夜起如雷哭。请问贪婪一点心。 
臭腐填腹几多足。越女如花住江曲，嫦娥夜夜凝双睩。 
怕君撩乱锦窗中，十轴轻绡围夜玉。古



   卷508_40 【句】常楚老 

一从黄帝葬桥山，碧落千门锁元气。（《天上行》。 
《诗话总归》）知



   卷508_41 【九成宫（一作华清宫）】李甘 

中原无鹿海无波，凤辇鸾旗出幸多。
今日故宫归寂寞，太平功业在山河。



   卷508_42 【谒李相不遇】平曾 

老夫三日门前立，珠箔银屏昼不开。
诗卷却抛书袋里，正如闲看华山来。



   卷508_43 【留别薛仆射（薛平仆射出镇浙西主礼稍薄曾留诗讽之）】平曾 

梯山航海几崎岖，来谒金陵薛大夫。毛发竖时趋剑戟， 
衣冠俨处拜冰壶。诚知两轴非珠玉，深愧三缣恤旅途。 
明日过江风景好，不堪回首望勾吴。知



   卷508_44 【絷白马诗上薛仆射】平曾 

白马披鬃练一团，今朝被绊欲行难。雪中放去空留迹， 
月下牵来只见鞍。向北长鸣天外远，临风斜控耳边寒。 
自知毛骨还应异，更请孙阳仔细看。知



   卷508_45 【题所书黄庭经后（泥金正书）】景审 

金粉为书重莫过，黄庭旧许右军多。
请看今日酬恩德，何似当年为爱鹅。



   卷508_46 【句】景审 

暮鸦不噪禁城树，衙鼓未残兵卫秋。（见张为《主客图》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百零九 
 
   
　 
　

　
 　



   卷509_1 【秋日陕州道中作】顾非熊 

孤客秋风里，驱车入陕西。关河午时路，村落一声鸡。 
树势标秦远，天形到岳低。谁知我名姓，来往自栖栖。知



   卷509_2 【经杭州】顾非熊 

郡郭绕江濆，人家近白云。晚涛临槛看，夜橹隔城闻。 
浦转山初尽，虹斜雨未分。有谁知我意，心绪逐鸥群。主



   卷509_3 【经河中】顾非熊 

一望蒲城路，关河气象雄。楼台山色里，杨柳水声中。 
思起怀吴客，行斜向碛鸿。我来寻古迹，唯见舜祠风。斋



   卷509_4 【送僧归洞庭】顾非熊 

江山万万重，归去指何峰。未入连云寺，先斋越浪钟。 
岛香回栈柏，秋荫出庵松。若救吴人病，须降震泽龙。古



   卷509_5 【题觉真上人院】顾非熊 

长安车马地，此院闭松声。新罢九天讲，旧曾诸岳行。 
能诗因作偈，好客岂关名。约我中秋夜，同来看月明。知



   卷509_6 【寄太白无能禅师】顾非熊 

太白山中寺，师居最上方。猎人偷佛火，栎鼠戏禅床。 
定久衣尘积，行稀径草长。有谁来问法，林杪过残阳。主



   卷509_7 【舒州酬别侍御】顾非熊 

故交他郡见，下马失愁容。执手向残日，分襟在晚钟。 
乡心随皖水，客路过庐峰。众惜君材器，何为滞所从。斋



   卷509_8 【姚岩寺路怀友（一作桃岩怀贾岛）】顾非熊 

路向姚岩寺，多行洞壑间。鹤声连坞静，溪色带村闲。 
疏叶秋前渚，斜阳雨外山。怜君不得见，诗思最相关。古



   卷509_9 【天河阁到啼猿阁即事】顾非熊 

万壑褒中路，何层不架虚。湿云和栈起，燋枿带畲馀。 
岩狖牵垂果，湍禽接迸鱼。每逢维艇处，坞里有人居。知



   卷509_10 【夏日会修行段将军宅】顾非熊 

爱君书院静，莎覆藓阶浓。连穗古藤暗，领雏幽鸟重。 
樽前迎远客，林杪见晴峰。谁谓朱门内，云山满座逢。主



   卷509_11 【送杭州姚员外】顾非熊 

浙江江上郡，杨柳到时春。堑起背城雁，帆分向海人。 
峤云侵寺吐，汀月隔楼新。静理更何事，还应咏白蘋。斋



   卷509_12 【送朴处士归新罗】顾非熊 

少年离本国，今去已成翁。客梦孤舟里，乡山积水东。 
鳌沈崩巨岸，龙斗出遥空。学得中华语，将归谁与同。古



   卷509_13 【送马戴入山】顾非熊 

古木乱重重，何人识去踪。斜阳收万壑，圆月上三峰。 
云里泉萦石，窗间鸟下松。唯应采药客，时与此相逢。知



   卷509_14 【送喻凫春归江南】顾非熊 

去年登第客，今日及春归。莺影离秦马，莲香入楚衣。 
里闾争庆贺，亲戚共光辉。唯我门前浦，苔应满钓矶。主



   卷509_15 【送友人及第归苏州】顾非熊 

见君先得意，希我命还通。不道才堪并，多缘蹇共同。 
鹤鸣荒苑内，鱼跃夜潮中。若问家山路，知连震泽东。斋



   卷509_16 【送皇甫司录赴黔南幕】顾非熊 

黔南从事客，禄利先来饶。官受外台屈，家移一舸遥。 
夜猿声不断，寒木叶微凋。远别因多感，新郎倍寂寥。古



   卷509_17 【寄九华山费拾遗】顾非熊 

先生九华隐，鸟道隔尘埃。石室和云住，山田引烧开。 
久闻仙客降，高卧诏书来。一入深林去，人间更不回。知



   卷509_18 【雁】顾非熊 

逐暖来南国，迎寒背朔云。下时波势出，起处阵形分。 
声急奔前侣，行低续后群。何人寄书札，绝域可知闻。主



   卷509_19 【铜雀妓】顾非熊 

鸦散陵树晓，筵开繐帐空。婵娟宠休妒，歌舞怨来同。 
往事与尘化，新愁生曲终。回轩叶正落，寂寞听秋风。斋



   卷509_20 【早秋雨夕】顾非熊 

贫居常寂寞，况复是秋天。黄叶如霜后，清风似水边。 
中宵疑有雁，当夕暂无蝉。就枕终难寐，残灯灭又然。古



   卷509_21 【天津桥晚望】顾非熊 

晴登洛桥望，寒色古槐稀。流水东不息，翠华西未归。 
云收中岳近，钟出后宫微。回首禁门路，群鸦度落晖。知



   卷509_22 【月夜登王屋仙坛】顾非熊 

月临峰顶坛，气爽觉天宽。身去银河近，衣沾玉露寒。 
云中日已赤，山外夜初残。即此是仙境，惟愁再上难。主



   卷509_23 【下第后晓坐】顾非熊 

远客滞都邑，老惊时节催。海边身梦觉，枕上鼓声来。 
起见银河没，坐知阊阖开。何为此生内，终夜泣尘埃。斋



   卷509_24 【下第后送友人不及】顾非熊 

失意经寒食，情偏感别离。来逢人已去，坐见柳空垂。 
细雨飞黄鸟，新蒲长绿池。自倾相送酒，终不展愁眉。古



   卷509_25 【与无可宿辉公院】顾非熊 

夜僧同静语，秋寺近严城。世路虽多梗，玄心各自明。 
寒池清月彩，危阁听林声。倘许双摩顶，随缘万劫生。知



   卷509_26 【题平陆县亭】顾非熊 

孤亭临峭岸，别有远泉来。山与中条合，河逢一曲回。 
夜声多雁过，晚色乱云开。却自求僮仆，淹留莫谩催。主



   卷509_27 【题马儒乂石门山居】顾非熊 

寻君石门隐，山近渐无青。鹿迹入柴户，树身穿草亭。 
云低收药径，苔惹取泉瓶。此地客难到，夜琴谁共听。斋



   卷509_28 【题春明门外镇国禅院】顾非熊 

空门临大道，师坐此中禅。过客自生敬，焚香惟默然。 
书灯明象外，古木覆檐前。不得如驯鸽，人间万虑牵。古



   卷509_29 【夏夜汉渚归舟即事】顾非熊 

扁舟江濑尽，归路海山青。巨浸分圆象，危樯入众星。 
雨遥明电影，蜃晓识楼形。不是长游客，那知造化灵。知



   卷509_30 【酬均州郑使君见送归茅山】顾非熊 

饯行诗意厚，惜别独筵重。解缆城边柳，还舟海上峰。 
饮猿当濑见，浴鸟带槎逢。吏隐应难逐，为霖是蛰龙。主



   卷509_31 【成名后将归茅山酬群公见送】顾非熊 

此名谁不得，人贺至公难。素业承家了，离筵去国欢。 
暮天行雁断，晓渡落潮寒。旧隐茅峰下，松根石上盘。斋



   卷509_32 【酬陈摽评事喜及第与段何共贻】顾非熊 

至公平得意，自喜不因媒。榜入金门去，名从玉案来。 
欢情听鸟语，笑眼对花开。若拟华筵贺，当期醉百杯。古



   卷509_33 【关试后嘉会里闻蝉感怀呈主司】顾非熊 

昔闻惊节换，常抱异乡愁。今听当名遂，方欢上国游。 
吟才依树午，风已报庭秋。并觉声声好，怀恩忽泪流。知



   卷509_34 【赠友人】顾非熊 

吾友昔同道，唯予今独行。青云期未遂，白发镊还生。 
旧隐连江色，新春闻鸟声。休明独不遇，何计可归耕。主



   卷509_35 【落第后赠同居友人】顾非熊 

有情天地内，多感是诗人。见月长怜夜，看花又惜春。 
愁为终日客，闲过少年身。寂寞正相对，笙歌满四邻。斋



   卷509_36 【冬日寄蔡先辈校书京】顾非熊 

弱冠下茅岭，中年道不行。旧交因贵绝，新月对愁生。 
旅思风飘叶，归心雁过城。惟君知我苦，何异爨桐鸣。古



   卷509_37 【行经褒城寄兴元姚从事】顾非熊 

往岁客龟城，同时听鹿鸣。君兼莲幕贵，我得桂枝荣。 
栈阁危初尽，褒川路忽平。心期一壶酒，静话别离情。知



   卷509_38 【下第后寄高山人】顾非熊 

我家堂屋前，仰视大茅巅。潭静鸟声异，地寒松色鲜。 
人眠瓮牖月，鹿饮竹门泉。多愧邻高隐，无成又一年。主



   卷509_39 【寄紫阁无名新罗头陀僧】顾非熊 

棕床已自檠，野宿更何营。大海谁同过，空山虎共行。 
身心相外尽，鬓发定中生。紫阁人来礼，无名便是名。斋



   卷509_40 【送信州卢员外兼寄薛员外】顾非熊 

五马弋阳行，分忧出禁城。粉闱移席近，茜旆越疆行。 
德茂荣方渐，仁深瑞必呈。疲甿复何幸，前政已残声。古



   卷509_41 【送于中丞入回鹘】顾非熊 

风沙万里行，边色看双旌。去展中华礼，将安外国情。 
朝衣惊异俗，牙帐见新正。料得归来路，春深草未生。知



   卷509_42 【送李廓侍御赴剑南】顾非熊 

鸟道见狼烟，元戎正急贤。图书借朋友，吟咏入戈鋋。 
山色城池近，江声鼓角连。不应夸战胜，知在檄蛮篇。主



   卷509_43 【送友人归汉阳】顾非熊 

樽前别楚客，云水思萦回。秦野春将尽，商山花不开。 
鸥惊帆乍起，虹见雨初来。自有归期在，蝉声处处催。斋



   卷509_44 【送造微上人归淮南觐兄】顾非熊 

到家方坐夏，柳巷对兄禅。雨断芜城路，虹分建邺天。 
赴斋随野鹤，迎水上渔船。终拟归何处，三湘思渺然。古



   卷509_45 【赋得江边柳送陈许郭员外】顾非熊 

拂水复含烟，行分古岸边。春风正摇落，客思共悠然。 
絮急频萦水，根灵复系船。微阴覆离岸，只此醉昏眠。知



   卷509_46 【武宗挽歌词二首】顾非熊 

睿略皇威远，英风帝业开。竹林方受位，薤露忽兴哀。 
静塞妖星落，和戎贵主回。龙髯不可附，空见望仙台。主

苍生期渐泰，皇道欲中兴。国用销灵像，农功复冗僧。 
冕旒辞北阙，歌舞怨西陵。惟有金茎石，长宵对玉绳。古



   卷509_47 【会中赋得新年】顾非熊 

万古如昨日，一年加一晨。暗生无限事，潜老几多人。 
归路旧侣尽，故乡回雁新。那堪独惆怅，犹是白衣身。知



   卷509_48 【斜谷邮亭玩海棠花】顾非熊 

忽识海棠花，令人只叹嗟。艳繁惟共笑，香近试堪夸。 
驻骑忘山险，持杯任日斜。何川是多处，应绕羽人家。主



   卷509_49 【万年厉员外宅残菊】顾非熊 

才过重阳后，人心已为残。近霜须苦惜，带蝶更宜看。 
色减频经雨，香销恐渐寒。今朝陶令宅，不醉却应难。斋



   卷509_50 【题永福寺临淮亭（亭即司马复明府所置）】顾非熊 

淮上前朝寺，因公始建亭。虽无山可望，多有鹤堪听。 
引客闲垂钓，看僧静灌瓶。带潮秋见月，隔竹晓闻经。 
水气侵衣冷，蘋风入座馨。路逢沙獭上，船值海人停。 
砧杵鸣孤戍，乌鸢下远汀。连波芳草阔，极目暮天青。 
创置嗟心匠，幽栖得地形。常来劝农事，赖此近郊坰。知



   卷509_51 【陈情上郑主司】顾非熊 

登第久无缘，归情思渺然。艺惭公道日，身贱太平年。 
未识笙歌乐，虚逢岁月迁。羁怀吟独苦，愁眼愧花妍。 
求达非荣己，修辞欲继先。秦城春十二，吴苑路三千。 
茅屋山岚入，柴门海浪连。遥心犹送雁，归梦不离船。 
时节思家夜，风霜作客天。庭闱乖旦暮，兄弟阻团圆。 
朝乏新知己，村荒旧业田。受恩期望外，效死誓生前。 
愿察为裘意，彷徉和角篇。恳情今吐尽，万一冀哀怜。知



   卷509_52 【长安清明言怀】顾非熊 

明时帝里遇清明，还逐游人出禁城。九陌芳菲莺自啭， 
万家车马雨初晴。客中下第逢今日，愁里看花厌此生。 
春色来年谁是主，不堪憔悴更无成。知



   卷509_53 【出塞即事二首】顾非熊 

塞山行尽到乌延，万顷沙堆见极边。河上月沉鸿雁起， 
碛中风度犬羊膻。席箕草断城池外，护柳花开帐幕前。 
此处游人堪下泪，更闻终日望狼烟。知

贺兰山便是戎疆，此去萧关路几荒。无限城池非汉界， 
几多人物在胡乡。诸侯持节望吾土，男子生身负我唐。 
回望风光成异域，谁能献计复河湟。主



   卷509_54 【送李相公昭义平复起彼宣慰员外副行】顾非熊 

天井虽收寇未平，所司促战急王程。晓驰云骑穿花去， 
夜与星郎带月行。新咏尽题关外事，故乡因过洛阳城。 
时逢寒食游人识，竟说从来有大名。主



   卷509_55 【送从叔尉渑池】顾非熊 

同登科第皆清列，尚爱东畿一尉闲。虽有田园供海畔， 
且无宗党在朝班。甘贫只为心知道，晚达多缘性好山。 
白首青衫犹未换，又骑羸马出函关。主



   卷509_56 【哭韩将军】顾非熊 

将军不复见仪形，笑语随风入杳冥。战马旧骑嘶引葬， 
歌姬新嫁哭辞灵。功勋客问求为志，服玩僧收与转经。 
寂寞一家春色里，百花开落满山庭。主



   卷509_57 【崔卿双白鹭】顾非熊 

朝客高清爱水禽，绿波双鹭在园林。立当风里丝摇急， 
步绕池边字印深。刷羽竞生堪画势，依泉各有取鱼心。 
我乡多傍门前见，坐觉烟波思不禁。主



   卷509_58 【子夜夏秋二曲】顾非熊 

相持薄罗扇，绿树听鸣蜩。君筵呈妙舞，香汗湿鲛绡。古

银床梧叶下，便觉漏声长。露砌蛩吟切，那怜白苎凉。斋



   卷509_59 【关山月】顾非熊 

海上清光发，边营照转凄。深闺此宵梦，带月过辽西。知



   卷509_60 【采莲词】顾非熊 

纤手折芙蕖，花洒罗衫湿。女伴唤回船，前溪风浪急。斋



   卷509_61 【秋月夜】顾非熊 

旅雁迎风度，阶翻月露华。砧声鸣夜永，江上几多家。知



   卷509_62 【登楼】顾非熊 

登楼一南望，淮树楚山连。见雁无书寄，归吴定此年。斋



   卷509_63 【阊门书感】顾非熊 

凫鹥踏波舞，树色接横塘。远近蘼芜绿，吴宫总夕阳。知



   卷509_64 【送内乡张主簿赴任】顾非熊 

松窗久是餐霞客，山县新为主印官。
混俗故来分利禄，不教长作异人看。



   卷509_65 【瓜洲送朱万言】顾非熊 

渡头风晚叶飞频，君去还吴我入秦。
双泪别家犹未断，不堪仍送故乡人。



   卷509_66 【秋夜长安病后作】顾非熊 

秋中帝里经旬雨，晴后蝉声更不闻。
牢落闲庭新病起，故乡南去雁成群。



   卷509_67 【题王使君片石】顾非熊 

势似孤峰一片成，坐来疑有白云生。
主人莫怪殷勤看，远客长怀旧隐情。



   卷509_68 【暮春早起】顾非熊 

柳梢暗露滴清晨，帘下偏惊独起人。
鶗鴂数声花渐落，园林是处总残春。



   卷509_69 【途次怀归】顾非熊 

陇头禾偃乳乌飞，兀倚征鞍倍忆归。
正值江南新酿熟，可容闲却老莱衣。



   卷509_70 【寄陆隐君】顾非熊 

相思迢递隔重城，鸟散阶前竹坞清。
定拟秋凉过南崦，长松石上听泉声。



   卷509_71 【寄吴山净上人】顾非熊 

忆共蒲团话夜钟，别来落叶閟行踪。
遥知黛色秋常玩，住向灵岩第几峰。



   卷509_72 【送徐五纶南行过吴】顾非熊 

吴门东去路三千，到得阊门暂泊船。
老父出迎应倒屣，贫居江上信谁传。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十 
 
   
　 
　

　
 　



   卷510_1 【游天台山】张祜 

崔嵬海西镇，灵迹传万古。群峰日来朝，累累孙侍祖。 
三茅即拳石，二室犹块土。傍洞窟神仙，中岩宅龙虎。 
名从乾取象，位与坤作辅。鸾鹤自相群，前人空若瞽。 
巉巉割秋碧，娲女徒巧补。视听出尘埃，处高心渐苦。 
才登招手石，肘底笑天姥。仰看华盖尖，赤日云上午。 
奔雷撼深谷，下见山脚雨。回首望四明，矗若城一堵。 
昏晨邈千态，恐动非自主。控鹄大梦中，坐觉身栩栩。 
东溟子时月，却孕元化母。彭蠡不盈杯，浙江微辨缕。 
石梁屹横架，万仞青壁竖。却瞰赤城颠，势来如刀弩。 
盘松国清道，九里天莫睹。穹崇上攒三，突兀傍耸五。 
空崖绝凡路，痴立麋与麈。邈峻极天门，觑深窥地户。 
金庭路非远，徒步将欲举。身乐道家流，惇儒若一矩。 
行寻白云叟，礼象登峻宇。佛窟绕杉岚，仙坛半榛莽。 
悬崖与飞瀑，险喷难足俯。海眼三井通，洞门双阙拄。 
琼台下昏侧，手足前采乳。但造不死乡，前劳何足数。主



   卷510_2 【送蜀客】张祜 

楚客去岷江，西南指天末。平生不达意，万里船一发。 
行行三峡夜，十二峰顶月。哀猿别曾林，忽忽声断咽。 
嘉陵水初涨，岩岭耗积雪。不妨高唐云，却藉宋玉说。 
峨眉远凝黛，脚底谷洞穴。锦城昼氲氲，锦水春活活。 
成都滞游地，酒客须醉杀。莫恋卓家垆，相如已屑屑。古



   卷510_3 【团扇郎】张祜 

白团扇，今来此去捐。愿得入郎手，团圆郎眼前。主



   卷510_4 【西江行】张祜 

日下西塞山，南来洞庭客。晴空一鸟渡，万里秋江碧。 
惆怅异乡人，偶言空脉脉。斋



   卷510_5 【溳川寺路】张祜 

日沉西涧阴，远驱愁突兀。烟苔湿凝地，露竹光滴月。 
时见一僧来，脚边云勃勃。古



   卷510_6 【夜雨】张祜 

霭霭云四黑，秋林响空堂。始从寒瓦中，淅沥断人肠。 
愁肠方九回，寂寂夜未央。知



   卷510_7 【秋晚途中作】张祜 

落日驰车道，秋郊思不胜。水云遥断绪，山日半衔棱。 
远吠邻村处，计想羡他能。主



   卷510_8 【拔蒲歌】张祜 

拔蒲来，领郎镜湖边。郎心在何处，莫趁新莲去。 
拔得无心蒲，问郎看好无。斋



   卷510_9 【车遥遥】张祜 

东方曨曨车轧轧，地色不分新去辙。闺门半掩窗半空， 
斑斑枕花残泪红。君心若车千万转，妾身如辙遗渐远。 
碧川迢迢山宛宛，马蹄在耳轮在眼。桑间女儿情不浅， 
莫道野蚕能作茧。主



   卷510_10 【捉搦歌】张祜 

门上关，墙上棘，窗中女子声唧唧。洛阳大道徒自直。 
女子心在婆舍侧，呜呜笼鸟触四隅。养男男娶妇， 
养女女嫁夫。阿婆六十翁七十，不知女子长日泣， 
从他嫁去无悒悒。知



   卷510_11 【雁门太守行】张祜 

城头月没霜如水，趚趚踏沙人似鬼。灯前拭泪试香裘， 
长引一声残漏子。驼囊泻酒酒一杯，前头滴血心不回。 
闺中年少妻莫哀，鱼金虎竹天上来，雁门山边骨成灰。知



   卷510_12 【思归引】张祜 

重重作闺清旦鐍，两耳深声长不彻。深宫坐愁百年身， 
一片玉中生愤血。焦桐弹罢丝自绝，漠漠暗魂愁夜月。 
故乡不归谁共穴，石上作蒲蒲九节。知



   卷510_13 【司马相如琴歌】张祜 

凤兮凤兮非无皇，山重水阔不可量。
梧桐结阴在朝阳，濯羽弱水鸣高翔。



   卷510_14 【雉朝飞操】张祜 

朝阳陇东泛暖景，双啄双飞双顾影。朱冠锦襦聊日整， 
漠漠雾中如衣褧。伤心卢女弦，七十老翁长独眠。 
雄飞在草雌在田，衷肠结愤气呵天。圣人在上心不偏， 
翁得女妻甚可怜。主



   卷510_15 【观徐州李司空猎】张祜 

晓出郡城东，分围浅草中。红旗开向日，白马骤迎风。 
背手抽金镞，翻身控角弓。万人齐指处，一雁落寒空。斋



   卷510_16 【猎】张祜 

残猎渭城东，萧萧西北风。雪花鹰背上，冰片马蹄中。 
臂挂捎荆兔，腰悬落箭鸿。归来逞馀勇，儿子乱弯弓。古



   卷510_17 【鹦鹉】张祜 

栖栖南越鸟，色丽思沈淫。暮隔碧云海，春依红树林。 
雕笼悲敛翅，画阁岂关心。无事能言语，人闻怨恨深。知



   卷510_18 【再吟鹦鹉】张祜 

万里去心违，奇毛觉自非。美人怜解语，凡鸟畏多机。 
未胜无丹嘴，何劳事绿衣。雕笼终不恋，会向故山归。主



   卷510_19 【酬郑模司直见寄】张祜 

故人沧海曲，聊复话平生。喜是狂奴态，羞为老婢声。 
宦途终日薄，身事长年轻。犹赖书千卷，长随一棹行。斋



   卷510_20 【送苏绍之归岭南】张祜 

孤舟越客吟，万里旷离襟。夜月江流阔，春云岭路深。 
珠繁杨氏果，翠耀孔家禽。无复天南梦，相思空树林。古



   卷510_21 【送沈下贤谪尉南康】张祜 

秋风江上草，先是客心摧。万里故人去，一行新雁来。 
山高云绪断，浦迥日波颓。莫怪南康远，相思不可裁。知



   卷510_22 【送卢弘本浙东觐省】张祜 

东望故山高，秋归值小舠。怀中陆绩橘，江上伍员涛。 
好去宁鸡口，加餐及蟹螯。知君思无倦，为我续离骚。主



   卷510_23 【晚次荆溪馆呈崔明府】张祜 

舣舟阳羡馆，飞步缭疏楹。山暝水云碧，月凉烟树清。 
长桥深漾影，远橹下摇声。况是无三害，弦歌初政成。斋



   卷510_24 【寄朗州徐员外】张祜 

江岭昔飘蓬，人间值俊雄。关西今孔子，城北旧徐公。 
清夜游何处，良辰此不同。伤心几年事，一半在湖中。古



   卷510_25 【旅次上饶溪】张祜 

碧溪行几折，凝棹宿汀沙。角断孤城掩，楼深片月斜。 
夜桥昏水气，秋竹静霜华。更想曾题壁，凋零可叹嗟。知



   卷510_26 【送徐彦夫南迁】张祜 

万里客南迁，孤城涨海边。瘴云秋不断，阴火夜长然。 
月上行虚市，风回望舶船。知君还自洁，更为酌贪泉。主



   卷510_27 【送韦整尉长沙】张祜 

远远长沙去，怜君利一官。风帆彭蠡疾，云水洞庭宽。 
木客提蔬束，江乌接饭丸。莫言卑湿地，未必乏新欢。斋



   卷510_28 【送外甥】张祜 

衰年生侄少，唯尔最关心。偶作魏舒别，聊为殷浩吟。 
白波舟不定，黄叶路难寻。自此尊中物，谁当更共斟。古



   卷510_29 【赠薛鼎臣侍御（一作送刘崇德尉睦州建德县）】张祜 

一命前途远，双曹小邑闲。夜潮人到郭，春雾鸟啼山。 
浅濑横沙堰，高岩峻石斑。不堪曾倚棹，犹复梦升攀。知



   卷510_30 【送曾黯游夔州】张祜 

不远夔州路，层波滟滪连。下来千里峡，入去一条天。 
树色秋帆上，滩声夜枕前。何堪正危侧，百丈半山颠。主



   卷510_31 【送李长史归涪州】张祜 

涪江江上客，岁晚却还乡。暮过高唐雨，秋经巫峡霜。 
急滩船失次，叠嶂树无行。好为题新什，知君思不常。斋



   卷510_32 【赠契衡上人】张祜 

小门开板阁，终日是逢迎。语笑人同坐，修持意别行。 
水花秋始发，风竹夏长清。一恨凄惶久，怜师记姓名。古



   卷510_33 【走笔赠许玖赴桂州命】张祜 

桂林真重德，莲幕藉殊才。直气自消瘴，远心无暂灰。 
剑棱丛石险，箭激乱流回。莫说雁不到，长江鱼尽来。知



   卷510_34 【题上饶亭】张祜 

溪亭拂一琴，促轸坐披衿。夜月水南寺，秋风城外砧。 
早霜红叶静，新雨碧潭深。唯是壶中物，忧来且自斟。主



   卷510_35 【题僧壁】张祜 

出门无一事，忽忽到天涯。客地多逢酒，僧房却厌花。 
棋因王粲覆，鼓是祢衡挝。自喜疏成品，生前不怨嗟。斋



   卷510_36 【寄卢载】张祜 

故人卢氏子，十载旷佳期。少见双鱼信，多闻八米诗。 
侏儒他甚饱，款段尔应羸。忽谓今刘二，相逢不熟槌。古



   卷510_37 【送杨秀才游蜀】张祜 

鄂渚逢游客，瞿塘上去船。峡深明月夜，江静碧云天。 
旧俗巴渝舞，新声蜀国弦。不堪挥惨恨，一涕自潸然。知



   卷510_38 【送杨秀才往夔州】张祜 

鄂渚逢游客，瞿塘上去船。江连万里海，峡入一条天。 
鸟影沉沙日，猿声隔树烟。新诗逢北使，为草几巴笺。主



   卷510_39 【途中逢李道实游蔡州】张祜 

征马汉江头，逢君上蔡游。野桥经亥市，山路过申州。 
僻地人行涩，荒林虎迹稠。殷勤话新守，生物赖诸侯。斋



   卷510_40 【富阳道中送王正夫】张祜 

析析上荒原，霜林赤叶翻。孤帆天外出，远戍日中昏。 
摘橘防深刺，攀萝畏断根。何堪衰草色，一酌送王孙。古



   卷510_41 【送韦正字析贯赴制举】张祜 

可爱汉文年，鸿恩荡海壖。木鸡方备德，金马正求贤。 
大战希游刃，长途在著鞭。伫看晁董策，便向史中传。知



   卷510_42 【赠贞固上人】张祜 

南国披僧籍，高标一道林。律仪精毡布，真行正吞针。 
掇火身潜起，焚香口旋吟。非论坐中社，余亦旧知音。主



   卷510_43 【题赠志凝上人】张祜 

悟色身无染，观空事不生。道心长日笑，觉路几年行。 
片月山林静，孤云海棹轻。愿为尘外契，一就智珠明。斋



   卷510_44 【送琼贞发述怀】张祜 

送出南溪日，离情不忍看。渐遥犹顾首，帆去意难判。 
最恨临行夜，相期几百般。但能存岁节，终久得同欢。古



   卷510_45 【寄灵澈上人】张祜 

老僧何处寺，秋梦绕江滨。独树月中鹤，孤舟云外人。 
荣华长指幻，衰病久观身。应笑无成者，沧洲垂一轮。知



   卷510_46 【溪行寄京师故人道侣】张祜 

白日长多事，清溪偶独寻。云归秋水阔，月出夜山深。 
坐想天涯去，行悲泽畔吟。东郊故人在，应笑未抽簪。主



   卷510_47 【赠僧云栖】张祜 

麈尾与筇枝，几年离石坛。梵馀林雪厚，棋罢岳钟残。 
开卷喜先悟，漱瓶知早寒。衡阳寺前雁，今日到长安。斋



   卷510_48 【送魏尚书赴镇州行营】张祜 

河塞日駸駸，恩仇报尽深。伍员忠是节，陆绩孝为心。 
坐激书生愤，行歌壮士吟。惭非燕地客，不得受黄金。古



   卷510_49 【寄迁客】张祜 

万里南迁客，辛勤岭路遥。溪行防水弩，野店避山魈。 
瘴海须求药，贪泉莫举瓢。但能坚志义，白日甚昭昭。知



   卷510_50 【题苏小小墓】张祜 

漠漠穷尘地，萧萧古树林。脸浓花自发，眉恨柳长深。 
夜月人何待，春风鸟为吟。不知谁共穴，徒愿结同心。主



   卷510_51 【江南作（一作江上旅泊）】张祜 

楚塞南行久，秦城北望遥。少年花已过，衰病柳先凋。 
客泪收回日，乡心寄落潮。殷勤问春雁，何处是烟霄。斋



   卷510_52 【题王右丞山水障二首】张祜 

精华在笔端，咫尺匠心难。日月中堂见，江湖满座看。 
夜凝岚气湿，秋浸壁光寒。料得昔人意，平生诗思残。古

右丞今已殁，遗画世间稀。咫尺江湖尽，寻常鸥鸟飞。 
山光全在掌，云气欲生衣。以此常为玩，平生沧海机。主



   卷510_53 【将之衡阳道中作】张祜 

万里南方去，扁舟泛自身。长年无爱物，深话少情人。 
醉卧襟长散，闲书字不真。衡阳路犹远，独与雁为宾。斋



   卷510_54 【读狄梁公传】张祜 

失运庐陵厄，乘时武后尊。五丁扶造化，一柱正乾坤。 
上保储皇位，深然国老勋。圣朝虽百代，长合问王孙。古



   卷510_55 【题真娘墓（在虎丘西寺内）】张祜 

佛地葬罗衣，孤魂此是归。舞为蝴蝶梦，歌谢伯劳飞。 
翠发朝云在，青蛾夜月微。伤心一花落，无复怨春辉。知



   卷510_56 【洞庭南馆】张祜 

一径逗霜林，朱栏绕碧岑。地盘云梦角，山镇洞庭心。 
树白看烟起，沙红见日沉。还因此悲屈，惆怅又行吟。主



   卷510_57 【题赠仲仪上人院】张祜 

星霜几朝寺，香火静居人。黄叶不经意，青山无事身。 
抛生台上日，结座履中尘。自说一时课，别来诗更新。斋



   卷510_58 【题圣女庙】张祜 

古庙无人入，苍皮涩老桐。蚁行蝉壳上，蛇窜雀巢中。 
浅水孤舟泊，轻尘一座蒙。晚来云雨去，荒草是残风。古



   卷510_59 【题山水障子】张祜 

一见秋山色，方怜画手稀。波涛连壁动，云物下檐飞。 
岭树冬犹发，江帆暮不归。端然是渔叟，相向日依依。知



   卷510_60 【咏风】张祜 

摇摇歌扇举，悄悄舞衣轻。引笛秋临塞，吹沙夜绕城。 
向峰回雁影，出峡送猿声。何似琴中奏，依依别带情。主



   卷510_61 【奉和令狐相公送陈肱侍御】张祜 

高馆动离瑟，亲宾聊叹稀。笑歌情不尽，欢待礼无违。 
清露府莲结，碧云皋鹤飞。还家与□惠，雨露岂殊归。斋



   卷510_62 【陪范宣城北楼夜宴】张祜 

华轩敞碧流，官妓拥诸侯。粉项高丛鬓，檀妆慢裹头。 
亚身摧蜡烛，斜眼送香球。何处偏堪恨，千回下客筹。古



   卷510_63 【宪宗皇帝挽歌词】张祜 

呜咽上攀龙，升平不易逢。武皇虚好道，文帝未登封。 
寿域无千载，泉门是九重。桥山非远地，云去莫疑峰。知



   卷510_64 【发蜀客】张祜 

风吹鲁国人，飘荡蜀江滨。湿地饶蛙黾，衰年足鬼神。 
时清归去路，日复病来身。千万长堤柳，从他烂熳春。主



   卷510_65 【江城晚眺】张祜 

重槛构云端，江城四郁盘。河流出郭静，山色对楼寒。 
浪草侵天白，霜林映日丹。悠然此江思，树杪几樯竿。斋



   卷510_66 【题樟亭】张祜 

晓霁凭虚槛，云山四望通。地盘江岸绝，天映海门空。 
树色连秋霭，潮声入夜风。年年此光景，催尽白头翁。古



   卷510_67 【乐静】张祜 

引手强篸巾，徐徐起病身。远心群野鹤，闲话对村人。 
发匣琴徽静，开瓶酒味真。纵闻兵赋急，原宪本家贫。知



   卷510_68 【登广武原】张祜 

广武原西北，华夷此浩然。地盘山入海，河绕国连天。 
远树千门邑，高樯万里船。乡心日云暮，犹在楚城边。主



   卷510_69 【观宋州田大夫打球】张祜 

白马顿红缨，梢球紫袖轻。晓冰蹄下裂，寒瓦杖头鸣。 
叉手胶粘去，分鬃线道絣。自言无战伐，髀肉已曾生。斋



   卷510_70 【题丹阳永泰寺练湖亭】张祜 

小槛俯澄鲜，龙宫浸浩然。孤光悬夜月，一片割秋天。 
浅派胤沙草，馀波漂岸船。聊当因畎浍，披拂坐潺湲。古



   卷510_71 【题程氏书斋】张祜 

僻巷难通马，深园不藉篱。青萝缠柏叶，红粉坠莲枝。 
雨燕衔泥近，风鱼咂网迟。缘君寻小阮，好是更题诗。知



   卷510_72 【毁浮图年逢东林寺旧】张祜 

可惜东林寺，空门失所依。翻经谢灵运，画壁陆探微。 
隙地泉声在，荒途马迹稀。殷勤话僧辈，未敢保儒衣。主



   卷510_73 【贵池道中作】张祜 

羸骖驱野岸，山远路盘盘。清露月华晓，碧江星影寒。 
离群徒长泣，去国自加餐。霄汉宁无旧，相哀自语端。斋



   卷510_74 【喜王子载话旧】张祜 

相逢青眼日，相叹白头时。累话三朝事，重看一局棋。 
欢娱非老大，成长是婴儿。且尽尊中物，无烦更后期。古



   卷510_75 【秋日病中】张祜 

析析檐前竹，秋声拂簟凉。病加阴已久，愁觉夜初长。 
坐拾车前子，行看肘后方。无端忧食忌，开镜倍萎黄。知



   卷510_76 【访许用晦】张祜 

远郭日曛曛，停桡一访君。小桥通野水，高树入江云。 
酒兴曾无敌，诗情旧逸群。怪来音信少，五十我无闻。主



   卷510_77 【题海盐南馆】张祜 

故人营此地，台馆尚依依。黑夜山魈语，黄昏海燕归。 
旧阴杨叶在，残雨槿花稀。无复南亭赏，高檐红烛辉。斋



   卷510_78 【晚秋江上作】张祜 

万里穷秋客，萧条对落晖。烟霞山鸟散，风雨庙神归。 
地远蛩声切，天长雁影稀。那堪正砧杵，幽思想寒衣。古



   卷510_79 【吴宫曲】张祜 

日下苑西宫，花飘香径红。玉钗斜白燕，罗带弄青虫。 
皓齿初含雪，柔枝欲断风。可怜倾国艳，谁信女为戎。知



   卷510_80 【赋昭君冢】张祜 

万里关山冢，明妃旧死心。恨为秋色晚，愁结暮云阴。 
夜切胡风起，天高汉月临。已知无玉貌，何事送黄金。主



   卷510_81 【哭汴州陆大夫】张祜 

利剑太坚操，何妨拔一毛。冤深陆机雾，愤积伍员涛。 
直道非无验，明时不录劳。谁当青史上，卒为显词褒。斋



   卷510_82 【晚夏归别业】张祜 

古岸扁舟晚，荒园一径微。鸟啼新果熟，花落故人稀。 
宿润侵苔甃，斜阳照竹扉。相逢尽乡老，无复话时机。古



   卷510_83 【公子行】张祜 

春色满城池，杯盘著处移。镫金斜雁子，鞍帕嫩鹅儿。 
买笑歌桃李，寻歌折柳枝。可怜明月夜，长是管弦随。知



   卷510_84 【题曾氏园林】张祜 

十亩长堤宅，萧疏半老槐。醉眠风卷簟，棋罢月移阶。 
斫树遗桑斧，浇花湿笋鞋。还将齐物论，终岁自安排。主



   卷510_85 【读始兴公传】张祜 

殁世议方存，升平道几论。诗情光日月，笔力动乾坤。 
乱首光雄算，朝纲在典坟。明时封禅绩，山下见丘门。斋



   卷510_86 【中秋月】张祜 

碧落桂含姿，清秋是素期。一年逢好夜，万里见明时。 
绝域行应久，高城下更迟。人间系情事，何处不相思。古



   卷510_87 【江西道中作三首】张祜 

日落江村远，烟云度几重。问人孤驿路，驱马乱山峰。 
夜入霜林火，寒生水寺钟。凄凉哭途意，行处又饥凶。知

西江江上月，远远照征衣。夜色草中网，秋声林外机。 
渚田牛路熟，石岸客船稀。无复是乡井，鹧鸪聊自飞。斋

秋滩一望平，远远见山城。落日啼乌桕，空林露寄生。 
烧畬残火色，荡桨夜溪声。况是会游处，桑田小变更。知



   卷510_88 【题常州水西馆】张祜 

隙地丛筠植，修廊列堵环。楼台疏占水，冈岸远成山。 
尽日草深映，无风舟自闲。聊当俟芳夕，一泛芰荷间。主



   卷510_89 【题李渎山居玉潭（一作玉潭山居）】张祜 

古树千年色，苍崖百尺阴。发寒泉气静，神骇玉光沉。 
上穴青冥小，中连碧海深。何当烟月下，一听夜龙吟。斋



   卷510_90 【题陆墉金沙洞居】张祜 

东溪泉一眼，归卧惬高疏。决水金沙静，梯云石壁虚。 
细吟搔短发，深话笑长裾。莫道遗名品，尝闻入洛初。古



   卷510_91 【题陆敦礼山居伏牛潭】张祜 

伏牛真怪事，馀胜几人谙。日彩沉青壁，烟容静碧潭。 
泛心何虑冷，漱齿讵忘甘。幸挈壶中物，期君正兴酣。知



   卷510_92 【旅次石头岸】张祜 

行行石头岸，身事两相违。旧国日边远，故人江上稀。 
水声寒不尽，山色暮相依。惆怅未成语，数行鸦又飞。主



   卷510_93 【观宋州于使君家乐琵琶】张祜 

历历四弦分，重来上界闻。玉盘飞夜雹，金磬入秋云。 
陇雾笳凝水，砂风雁咽群。不堪天塞恨，青冢是昭君。斋



   卷510_94 【筝】张祜 

绰绰下云烟，微收皓腕鲜。夜风生碧柱，春水咽红弦。 
翠佩轻犹触，莺枝涩未迁。芳音何更妙，清月共婵娟。古



   卷510_95 【歌】张祜 

一夜列三清，闻歌曲阜城。雪飞红烬影，珠贯碧云声。 
皓齿娇微发，青蛾怨自生。不知新弟子，谁解啭喉轻。知



   卷510_96 【笙】张祜 

董双成一妙，历历韵风篁。清露鹤声远，碧云仙吹长。 
气侵银项湿，膏胤漆瓢香。曲罢不知处，巫山空夕阳。主



   卷510_97 【五弦】张祜 

小小月轮中，斜抽半袖红。玉瓶秋滴水，珠箔夜悬风。 
徵调侵弦乙，商声过指拢。只愁才曲罢，云雨去巴东。斋



   卷510_98 【觱篥】张祜 

一管妙清商，纤红玉指长。雪藤新换束，霞锦旋抽囊。 
并揭声犹远，深含曲未央。坐中知密顾，微笑是周郎。古



   卷510_99 【笛】张祜 

紫清人一管，吹在月堂中。雁起雪云夕，龙吟烟水空。 
虏尘深汉地，羌思切边风。试弄阳春曲，西园桃已红。知



   卷510_100 【舞】张祜 

荆台呈妙舞，云雨半罗衣。袅袅腰疑折，褰褰袖欲飞。 
雾轻红踯躅，风艳紫蔷薇。强许传新态，人间弟子稀。主



   卷510_101 【箜篌】张祜 

星汉夜牢牢，深帘调更高。乱流公莫度，沉骨妪空嗥。 
向月轻轮甲，迎风重纫条。不堪闻别引，沧海恨波涛。斋



   卷510_102 【箫】张祜 

清籁远愔愔，秦楼夜思深。碧空人已去，沧海凤难寻。 
杳妙和云绝，依微向水沉。还将九成意，高阁伫芳音。古



   卷510_103 【夕次桐庐】张祜 

百里清溪口，扁舟此去过。晚潮风势急，寒叶雨声多。 
戍出山头鼓，樵通竹里歌。不堪无酒夜，回首梦烟波。知



   卷510_104 【入潼关】张祜 

都城三百里，雄险此回环。地势遥尊岳，河流侧让关。 
秦皇曾虎视，汉祖昔龙颜。何处枭凶辈，干戈自不闲。主



   卷510_105 【南宫叹亦述玄宗追恨太真妃事】张祜 

北陆冰初结，南宫漏更长。何劳却睡草，不验返魂香。 
月隐仙娥艳，风残梦蝶扬。徒悲旧行迹，一夜玉阶霜。斋



   卷510_106 【题平望驿】张祜 

一派吴兴水，西来此驿分。路遥经几日，身去是孤云。 
雨气朝忙蚁，雷声夜聚蚊。何堪秋草色，到处重离群。古



   卷510_107 【隋宫怀古】张祜 

废宫深苑路，炀帝此东行。往事馀山色，流年是水声。 
古墙丹雘尽，深栋黑煤生。惆怅从今客，经过未了情。知



   卷510_108 【偶苏求至话别（后六句与送苏绍之归岭南诗同）】张祜 

几年沧海别，万里白头吟。夜月江流阔，春云岭路深。 
珠繁杨氏果，翠耀孔家禽。无复天南梦，相思空树林。主



   卷510_109 【秋霁】张祜 

垂老归休意，栖栖陋巷中。暗灯棋子落，残语酒瓶空。 
滴幂侵檐露，虚疏入槛风。何妨一蝉嘒，自抱木兰丛。斋



   卷510_110 【咏史二首】张祜 

汉代非良计，西戎世世尘。无何求善马，不算苦生民。 
外国雠虚结，中华愤莫伸。却教为后耻，昭帝远和亲。古

留名鲁连去，于世绝遗音。尽爱聊城下，宁知沧海深。 
偶然飞一箭，无事在千金。回望凌烟阁，何人是此心。主



   卷510_111 【洞房燕】张祜 

清晓洞房开，佳人喜燕来。乍疑钗上动，轻似掌中回。 
暗语临窗户，深窥傍镜台。新妆正含思，莫拂画梁埃。斋



   卷510_112 【答僧赠柱杖】张祜 

千回掌上横，珍重远方情。客问何人与，闽僧寄一茎。 
画空疑未决，卓地计初成。幸以文堪采，扶持力不轻。古



   卷510_113 【鹭鸶】张祜 

深窥思不穷，揭趾浅沙中。一点山光净，孤飞潭影空。 
暗栖松叶露，双下蓼花风。好是沧波侣，垂丝趣亦同。知



   卷510_114 【塞下】张祜 

万里配长征，连年惯野营。入群来拣马，抛伴去擒生。 
箭插雕翎阔，弓盘鹊角轻。闲看行近远，西去受降城。主



   卷510_115 【忆云阳宅】张祜 

一别云阳宅，深愁度岁华。翠浓春槛柳，红满夜庭花。 
鸟影垂纤竹，鱼行践浅沙。聊当因寤寐，归思浩无涯。斋



   卷510_116 【题造微禅师院】张祜 

夜香闻偈后，岑寂掩双扉。照竹灯和雪，穿云月到衣。 
草堂疏磬断，江寺故人稀。唯忆江南雨，春风独鸟归。古



   卷510_117 【酬武蕴之，乙丑之岁始见华发余自悲遂成继和】张祜 

贾生年尚少，华发近相侵。不是流光促，因缘别恨深。 
怜君成苦调，感我独长吟。岂料清秋日，星星共映簪。知



   卷510_118 【题万道人禅房】张祜 

何处凿禅壁，西南江上峰。残阳过远水，落叶满疏钟。 
世事静中去，道心尘外逢。欲知情不动，床下虎留踪。主



   卷510_119 【病后访山客】张祜 

久病倦衾枕，独行来访君。因逢归马客，共对出溪云。 
新月坐中见，暮蝉愁处闻。相欢贵无事，莫想路歧分。斋



   卷510_120 【题松汀驿】张祜 

山色远含空，苍茫泽国东。海明先见日，江白迥闻风。 
鸟道高原去，人烟小径通。那知旧遗逸，不在五湖中。古



   卷510_121 【处士隐居】张祜 

斜日半飞阁，高帘轻翳空。清香芙蓉水，碧冷琅玕风。 
绝岸派沿洑，修廊趾崇隆。唯当饵仙术，坐作朱颜翁。知



   卷510_122 【早春钱塘湖晚眺】张祜 

落日下林坂，抚襟睇前踪。轻澌流回浦，残雪明高峰。 
仰视天宇旷，俯登云树重。聊当问真界，昨夜西峦钟。主



   卷510_123 【濠州水馆】张祜 

高阁去烦燠，客心遂安舒。清流中浴鸟，白石下游鱼。 
秋树色凋翠，夜桥声袅虚。南轩更何待，坐见玉蟾蜍。斋



   卷510_124 【石头城寺】张祜 

山势抱烟光，重门突兀傍。连檐金像阁，半壁石龛廊。 
碧树丛高顶，清池占下方。徒悲宦游意，尽日老僧房。古



   卷510_125 【伤迁客殁南中】张祜 

故人何处殁，谪宦极南天。远地身狼狈，穷途事果然。 
白须才过海，丹旐却归船。肠断相逢路，新来客又迁。知



   卷510_126 【乌夜啼】张祜 

忽忽南飞返，危丝共怨凄。暗霜移树宿，残夜绕枝啼。 
咽绝声重叙，愔淫思乍迷。不妨还报喜，误使玉颜低。主



   卷510_127 【题润州金山寺】张祜 

一宿金山寺，超然离世群。僧归夜船月，龙出晓堂云。 
树色中流见，钟声两岸闻。翻思在朝市，终日醉醺醺。斋



   卷510_128 【题润州甘露寺】张祜 

千重构横险，高步出尘埃。日月光先见，江山势尽来。 
冷云归水石，清露滴楼台。况是东溟上，平生意一开。古



   卷510_129 【题杭州孤山寺】张祜 

楼台耸碧岑，一径入湖心。不雨山长润，无云水自阴。 
断桥荒藓涩，空院落花深。犹忆西窗月，钟声在北林。知



   卷510_130 【题馀杭县龙泉观】张祜 

四回山一面，台殿已嵯峨。中路见山远，上方行石多。 
天晴花气漫，地暖鸟音和。徒漱葛仙井，此生其奈何。主



   卷510_131 【题径山大觉禅师影堂】张祜 

超然彼岸人，一径谢微尘。见相即非相，观身岂是身。 
空门性未灭，旧里化犹新。谩指堂中影，谁言影似真。斋



   卷510_132 【题濠州钟离寺】张祜 

遥遥东郭寺，数里占原田。远岫碧光合，长淮清派连。 
院藏归鸟树，钟到落帆船。唯羡空门叟，栖心尽百年。古



   卷510_133 【秋夜宿灵隐寺师上人】张祜 

月色荒城外，江声野寺中。贫知交道薄，老信释门空。 
露叶凋阶藓，风枝戛井桐。不妨无酒夜，闲话值生公。知



   卷510_134 【题苏州灵岩寺】张祜 

碧海西陵岸，吴王此盛时。山行今佛寺，水见旧宫池。 
亡国人遗恨，空门事少悲。聊当值僧语，尽日把松枝。主



   卷510_135 【题苏州楞伽寺】张祜 

楼台山半腹，又此一经行。树隔夫差苑，溪连勾践城。 
上坡松径涩，深坐石池清。况是西峰顶，凄凉故国情。斋



   卷510_136 【题苏州思益寺】张祜 

四面山形断，楼台此迥临。两峰高崒屼，一水下淫渗。 
凿石西龛小，穿松北坞深。会当来结社，长日为僧吟。古



   卷510_137 【题重居寺】张祜 

浮图经近郭，长日羡僧闲。竹径深开院，松门远对山。 
重廊标板榜，高殿锁金环。更问寻雷室，西行咫尺间。知



   卷510_138 【题善权寺】张祜 

碧峰南一寺，最胜是仙源。峻坂依岩壁，清泉泄洞门。 
金函崇宝藏，玉树閟灵根。寄谢香花叟，高踪不可援。主



   卷510_139 【题南陵隐静寺】张祜 

松径上登攀，深行烟霭间。合流厨下水，对耸殿前山。 
润壁鸟音迥，泉源僧步闲。更怜飞一锡，天外与云还。斋



   卷510_140 【题丘山寺】张祜 

几代儒家业，何年佛寺碑。地平边海处，江出上山时。 
故国人长往，空门事可知。凄凉问禅客，身外即无为。古



   卷510_141 【题道光上人山院】张祜 

真僧上方界，山路正岩岩。地僻泉长冷，亭香草不凡。 
火田生白菌，烟岫老青杉。尽日唯山水，当知律行严。知



   卷510_142 【赠庐山僧】张祜 

一室炉峰下，荒榛手自开。粉牌新薤叶，竹援小葱台。 
树黑云归去，山明日上来。便知心是佛，坚坐对寒灰。主



   卷510_143 【题惠山寺（一作常州无锡县惠山寺）】张祜 

旧宅人何在，空门客自过。泉声到池尽，山色上楼多。 
小洞生斜竹，重阶夹细莎。殷勤望城市，云水暮钟和。斋



   卷510_144 【题虎丘寺】张祜 

轻棹驻回流，门登西虎丘。雾青山月晓，云白海天秋。 
倚殿松株涩，欹庭石片幽。青蛾几时墓，空色尚悠悠。古



   卷510_145 【题普贤寺】张祜 

何人知寺路，松竹暗春山。潭黑龙应在，巢空鹤未还。 
经年来客倦，半日与僧闲。更共尝新茗，闻钟笑语间。知



   卷510_146 【题虎丘东寺】张祜 

云树拥崔嵬，深行异俗埃。寺门山外入，石壁地中开。 
仰砌池光动，登楼海气来。伤心万古意，金玉葬寒灰。主



   卷510_147 【题虎丘西寺】张祜 

嚣尘楚城外，一寺枕通波。松色入门远，冈形连院多。 
花时长到处，别路半经过。惆怅旧禅客，空房深薜萝。斋



   卷510_148 【题招隐寺】张祜 

千年戴颙宅，佛庙此崇修。古井人名在，清泉鹿迹幽。 
竹光寒闭院，山影夜藏楼。未得高僧旨，烟霞空暂游。古



   卷510_149 【塞下曲】张祜 

二十逐嫖姚，分兵远戍辽。雪迷经塞夜，冰壮渡河朝。 
促放雕难下，生骑马未调。小儒何足问，看取剑横腰。知



   卷510_150 【宿淮阴水馆】张祜 

积水自成阴，昏昏月映林。五更离浦棹，一夜隔淮砧。 
漂母乡非远，王孙道岂沉。不当无健妪，谁肯效前心。主



   卷510_151 【题小松】张祜 

何处劚云烟，新移此馆前。碧姿尘不染，清影露长鲜。 
耸地心才直，凌云操未全。可悲人自老，何日是千年。斋



   卷510_152 【夏日梅溪馆寄庞舍人】张祜 

东阳宾礼重，高馆望行期。埽簟因松叶，篸瓜使竹枝。 
卷帘闻鸟近，翻枕梦人迟。坐听津桥说，今营太守碑。古



   卷510_153 【感河上兵】张祜 

一闻河塞上，非是欲权兵。首尾诚须畏，膏肓慎勿轻。 
多门徒可入，尽室且思行。莫为无媒者，沧浪不濯缨。知



   卷510_154 【赠淮南将（一作少年行）】张祜 

年少好风情，垂鞭眦睚行。带金狮子小，裘锦麒麟狞。 
拣匠装银镫，堆钱买钿筝。李陵虽效死，时论亦轻生。主



   卷510_155 【题惠昌上人】张祜 

半岩开一室，香穟细氛氲。石上漱秋水，月中行夏云。 
律持僧讲疏，经诵梵书文。好是风廊下，遥遥挂褐裙。斋



   卷510_156 【塞上曲】张祜 

边风卷地时，日暮帐初移。碛迥三通角，山寒一点旗。 
连收榻索马，引满射雕儿。莫道功勋细，将军昔戍师。古



   卷510_157 【折杨柳】张祜 

红粉青楼曙，垂杨仲月春。怀君重攀折，非妾妒腰身。 
舞带萦丝断，娇娥向叶嚬。横吹凡几曲，独自最愁人。知



   卷510_158 【采桑】张祜 

自古多征战，由来尚甲兵。长驱千里去，一举两番平。 
按剑从沙漠，歌谣满帝京。寄言天下将，须立武功名。主



   卷510_159 【禅智寺】张祜 

宝殿依山嶮，临虚势若吞。画檐齐木末，香砌压云根。 
远景窗中岫，孤烟竹里村。凭高聊一望，乡思隔吴门。斋



   卷510_160 【寄题商洛王隐居】张祜 

近逢商洛口，知尔坐南塘。草阁平春水，柴门掩夕阳。 
随蜂收野蜜，寻麝采生香。更忆前年醉，松花满石床。古



   卷510_161 【送客归湘楚】张祜 

无辞一杯酒，昔日与君深。秋色换归鬓，曙光生别心。 
桂花山庙冷，枫树水楼阴。此路千馀里，应劳楚客吟。知



   卷510_162 【登金山寺】张祜 

古今斯岛绝，南北大江分。水阔吞沧海，亭高宿断云。 
返潮千涧落，啼鸟半空闻。皆是登临处，归航酒半醺。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十一 
 
   
　 
　

　
 　



   卷511_1 【洛阳感寓】张祜 

扰扰都城晓四开，不关名利也尘埃。千门甲第身遥入， 
万里铭旌死后来。洛水暮烟横莽苍，邙山秋日露崔嵬。 
须知此事堪为镜，莫遣黄金漫作堆。知



   卷511_2 【从军行】张祜 

少年金紫就光辉，直指边城虎翼飞。一卷旌收千骑虏， 
万全身出百重围。黄云断塞寻鹰去，白草连天射雁归。 
白首汉廷刀笔吏，丈夫功业本相依。知



   卷511_3 【爱妾换马（后首一作陈标诗）】张祜 

一面妖桃千里蹄，娇姿骏骨价应齐。乍牵玉勒辞金栈， 
催整花钿出绣闺。去日岂无沾袂泣，归时还有顿衔嘶。 
婵娟躞蹀春风里，挥手摇鞭杨柳堤。知

绮阁香销华厩空，忍将行雨换追风。休怜柳叶双眉翠， 
却爱桃花两耳红。侍宴永辞春色里，趁朝休立漏声中。 
恩劳未尽情先尽，暗泣嘶风两意同。主



   卷511_4 【病宫人（一作袁不约诗）】张祜 

佳人卧病动经秋，帘幕褴縿不挂钩。四体强扶藤夹膝， 
双鬟慵插玉搔头。花颜有幸君王问，药饵无征待诏愁。 
惆怅近来消瘦尽，泪珠时傍枕函流。主



   卷511_5 【观杭州柘枝】张祜 

舞停歌罢鼓连催，软骨仙蛾暂起来。红罨画衫缠腕出， 
碧排方胯背腰来。旁收拍拍金铃摆，却踏声声锦袎摧。 
看著遍头香袖褶，粉屏香帕又重隈。主



   卷511_6 【周员外席上观柘枝（一作周员外出双舞柘枝妓）】张祜 

画鼓拖环锦臂攘，小娥双换舞衣裳。金丝蹙雾红衫薄， 
银蔓垂花紫带长。鸾影乍回头并举，凤声初歇翅齐张。 
一时欻腕招残拍，斜敛轻身拜玉郎。主



   卷511_7 【观杨瑗柘枝】张祜 

促叠蛮鼍引柘枝，卷帘虚帽带交垂。紫罗衫宛蹲身处， 
红锦靴柔踏节时。微动翠蛾抛旧态，缓遮檀口唱新词。 
看看舞罢轻云起，却赴襄王梦里期。主



   卷511_8 【感王将军柘枝妓殁】张祜 

寂寞春风旧柘枝，舞人休唱曲休吹。鸳鸯钿带抛何处， 
孔雀罗衫付阿谁。画鼓不闻招节拍，锦靴空想挫腰肢。 
今来座上偏惆怅，曾是堂前教彻时。主



   卷511_9 【扬州法云寺双桧】张祜 

谢家双植本图荣，树老人因地变更。朱顶鹤知深盖偃， 
白眉僧见小枝生。高临月殿秋云影，静入风檐夜雨声。 
纵使百年为上寿，绿阴终借暂时行。主



   卷511_10 【忆游天台寄道流】张祜 

忆昨天台到赤城，几朝仙籁耳中生。云龙出水风声过， 
海鹤鸣皋日色清。石笋半山移步险，桂花当洞拂衣轻。 
今来尽是人间梦，刘阮茫茫何处行。主



   卷511_11 【寄王尊师】张祜 

天台南洞一灵仙，骨耸冰棱貌莹然。曾对浦云长昧齿， 
重来华表不知年。溪桥晚下玄龟出，草露朝行白鹿眠。 
犹忆夜深华盖上，更无人处话丹田。主



   卷511_12 【公子行】张祜 

锦堂昼永绣帘垂，立却花骢待出时。红粉美人擎酒劝， 
青衣年少臂鹰随。轻将玉杖敲花片，旋把金鞭约柳枝。 
近地独游三五骑，等闲行傍曲江池。主



   卷511_13 【寓怀寄苏州刘郎中（时以天平公荐罢归）】张祜 

一闻周召佐明时，西望都门强策羸。天子好文才自薄， 
诸侯力荐命犹奇。贺知章口徒劳说，孟浩然身更不疑。 
唯是胜游行未遍，欲离京国尚迟迟。主



   卷511_14 【和杜牧之齐山登高】张祜 

秋溪南岸菊霏霏，急管烦弦对落晖。红叶树深山径断， 
碧云江静浦帆稀。不堪孙盛嘲时笑，愿送王弘醉夜归。 
流落正怜芳意在，砧声徒促授寒衣。主



   卷511_15 【题于越亭】张祜 

扁舟亭下驻烟波，十五年游重此过。洲觜露沙人渡浅， 
树稍藏竹鸟啼多。山衔落照欹红盖，水蹙斜文卷绿罗。 
肠断中秋正圆月，夜来谁唱异乡歌。主



   卷511_16 【秋夜登润州慈和寺上方】张祜 

清夜浮埃暂歇鄽，塔轮金照露华鲜。人行中路月生海， 
鹤语上方星满天。楼影半连深岸水，钟声寒彻远林烟。 
僧房闭尽下楼去，一半梦魂离世缘。主



   卷511_17 【寄献萧相公】张祜 

东去江干是胜游，鼎湖兴望不堪愁。谢安近日违朝旨， 
傅说当时允帝求。暂向聊城飞一箭，长为沧海系扁舟。 
分明此事无人见，白首相看未肯休。主



   卷511_18 【哭京兆庞尹】张祜 

扬子江头昔共迷，一为京兆隔云泥。故人昨日同时吊， 
旧马今朝别处嘶。向壁愁眉无复画，扶床稚齿已能啼。 
也知世路名堪贵，谁信庄周论物齐。主



   卷511_19 【送周尚书赴滑台】张祜 

楚谣襦袴整三年，喉舌新恩下九天。鼓角雄都分节钺， 
蛇龙旧国罢楼船。昆河已在兵钤内，堂柳空留鹤岭前。 
多病无由酬一顾，鄢陵千骑去翩翩。主



   卷511_20 【和杜使君九华楼见寄】张祜 

孤城高柳晓鸣鸦，风帘半钩清露华。九峰聚翠宿危槛， 
一夜孤光悬冷沙。出岸远晖帆欲落，入谿寒影雁差斜。 
杜陵归去春应早，莫厌青山谢脁家。主



   卷511_21 【送人归蜀】张祜 

锦城春色溯江源，三峡经过几夜猿。红树两厓开霁色， 
碧岩千仞涨波痕。萧萧暮雨荆王梦，漠漠春烟蜀帝魂。 
长怨相如留滞处，富家还忆卓王孙。主



   卷511_22 【酬答柳宗言秀才见赠】张祜 

南下天台厌绝冥，五湖波上泛如萍。江鸥自戏为踪迹， 
野鹿闲惊是性灵。任子偶垂沧海钓，戴逵虚认少微星。 
金门后俊徒相唁，且为人间寄茯苓。主



   卷511_23 【题杭州天竺寺】张祜 

西南山最胜，一界是诸天。上路穿岩竹，分流入寺泉。 
蹑云丹井畔，望月石桥边。洞壑江声远，楼台海气连。 
塔明春岭雪，钟散暮松烟。何处去犹恨，更看峰顶莲。主



   卷511_24 【题杭州灵隐寺】张祜 

峰峦开一掌，朱槛几环延。佛地花分界，僧房竹引泉。 
五更楼下月，十里郭中烟。后塔耸亭后，前山横阁前。 
溪沙涵水静，涧石点苔鲜。好是呼猿久，西岩深响连。主



   卷511_25 【中秋夜杭州玩月】张祜 

万古太阴精，中秋海上生。鬼愁缘辟照，人爱为高明。 
历历华星远，霏霏薄晕萦。影流江不尽，轮曳谷无声。 
似镜当楼晓，如珠出浦盈。岸沙全借白，山木半含清。 
小槛循环看，长堤蹋阵行。殷勤未归客，烟水夜来情。知



   卷511_26 【高闲上人】张祜 

座上辞安国，禅房恋沃州。道心黄叶老，诗思碧云秋。 
卷轴朝廷饯，书函内库收。陶欣入社叟，生怯论经俦。 
日色屏初揭，风声笔未休。长波溢海岸，大点出嵩丘。 
不绝羲之法，难穷智永流。殷勤一笺在，留著看银钩。古



   卷511_27 【题灵隐寺师一上人十韵】张祜 

八十空门子，深山土木骸。片衣闲自衲，单食老长斋。 
道性终能遣，人情少不乖。樔枸居上院，薜荔俯层阶。 
洗钵前临水，窥门外有柴。朗吟挥竹拂，高楫曳芒鞋。 
迸笋斜穿坞，飞泉下喷崖。种花忻土润，拨石虑沙埋。 
旧往师招隐，初临我咏怀。何当缘兴玩，更为表新牌。主



   卷511_28 【投常州从兄中丞】张祜 

扁舟何所往，言入善人邦。旧爱鹏抟海，今闻虎渡江。 
士因为政乐，儒为说诗降。素履冰容静，新词玉润枞。 
金鱼聊解带，画鹢稍移桩。邀妓思逃席，留宾命倒缸。 
史材谁是伍，经术世无双。广厦当宏构，洪钟并待撞。 
成龙须讲邴，展骥莫先庞。应念宗中末，秋萤照一窗。古



   卷511_29 【送王昌涉侍御】张祜 

十里指东平，军前首出征。诸侯青服旧，御史紫衣荣。 
入陈枭心死，分围虎力生。画时安楚塞，刻日下齐城。 
号令朝移幕，偷踪夜斫营。云梯曾险上，地道惯深行。 
举旆招降将，投戈趁败兵。自惭居虏者，当此立功名。斋



   卷511_30 【少年乐（一作贵家郎）】张祜 

二十便封侯，名居第一流。绿鬟深小院，清管下高楼。 
醉把金船掷，闲敲玉镫游。带盘红鼹鼠，袍砑紫犀牛。 
锦袋归调箭，罗鞋起拨球。眼前长贵盛，那信世间愁。斋



   卷511_31 【华清宫和杜舍人】张祜 

五十年天子，离宫旧粉墙。登封时正泰，御宇日初长。 
上位先名实，中兴事宪章。举戎轻甲胄，馀地取河湟。 
道帝玄元祖，儒封孔子王。因缘百司署，丛会一人汤。 
渭水波摇绿，秦山草半黄。马头开夜照，鹰眼利星芒。 
下箭朱弓满，鸣鞭皓腕攘。畋思获吕望，谏祇避周昌。 
兔迹贪前逐，枭心不早防。几添鹦鹉劝，频赐荔支尝。 
月锁千门静，天高一笛凉。细音摇翠佩，轻步宛霓裳。 
祸乱根潜结，升平意遽忘。衣冠逃犬虏，鼙鼓动渔阳。 
外戚心殊迫，中途事可量。雪埋妃子貌，刃断禄儿肠。 
近侍烟尘隔，前踪辇路荒。益知迷宠佞，惟恨丧忠良。 
北阙尊明主，南宫逊上皇。禁清馀凤吹，池冷映龙光。 
祝寿山犹在，流年水共伤。杜鹃魂厌蜀，蝴蝶梦悲庄。 
雀卵遗雕栱，虫丝罥画梁。紫苔侵壁润，红树闭门芳。 
守吏齐鸳瓦，耕民得翠珰。欢康昔时乐，讲武旧兵场。 
暮草深岩霭，幽花坠径香。不堪垂白叟，行折御沟杨。斋



   卷511_32 【穆护砂】张祜 

玉管朝朝弄，清歌日日新。折花当驿路，寄与陇头人。知



   卷511_33 【思归乐二首】张祜 

晚日催弦管，春风入绮罗。杏花如有意，偏落舞衫多。斋

万里春应尽，三江雁亦稀。连天汉水广，孤客未言归。主



   卷511_34 【金殿乐】张祜 

入夜秋砧动，千声起四邻。不缘楼上月，应为陇头人。古



   卷511_35 【墙头花二首】张祜 

蟋蟀鸣洞房，梧桐落金井。为君裁舞衣，天寒剪刀冷。主

妾有罗衣裳，秦王在时作。为舞春风多，秋来不堪著。知



   卷511_36 【胡渭州】张祜 

杨柳千寻色，桃花一苑芳。风吹入帘里，唯有惹衣香。斋



   卷511_37 【白鼻騧】张祜 

为底胡姬酒，长来白鼻騧。摘莲抛水上，郎意在浮花。知



   卷511_38 【戎浑（即王维观猎诗前四句）】张祜 

风劲角弓鸣，将军猎渭城。草枯鹰眼疾，雪尽马蹄轻。斋



   卷511_39 【杨下采桑】张祜 

飞丝惹绿尘，软叶对孤轮。今朝入园去，物色强著人。知



   卷511_40 【宫词二首】张祜 

故国三千里，深宫二十年。一声河满子，双泪落君前。斋

自倚能歌日，先皇掌上怜。新声何处唱，肠断李延年。主



   卷511_41 【昭君怨二首】张祜 

万里边城远，千山行路难。举头唯见日，何处是长安。古

汉庭无大议，戎虏几先和。莫羡倾城色，昭君恨最多。斋



   卷511_42 【夕次竟陵】张祜 

南风吹五两，日暮竟陵城。肠断巴江月，夜蝉何处声。知



   卷511_43 【信州水亭】张祜 

南檐架短廊，沙路白茫茫。尽日不归处，一庭栀子香。斋



   卷511_44 【苏小小歌三首】张祜 

车轮不可遮，马足不可绊。长怨十字街，使郎心四散。知

新人千里去，故人千里来。剪刀横眼底，方觉泪难裁。古

登山不愁峻，涉海不愁深。中擘庭前枣，教郎见赤心。斋



   卷511_45 【树中草】张祜 

青青树中草，托根非不危。草生树却死，荣枯君可知。知



   卷511_46 【七里濑渔家】张祜 

七里垂钓叟，还傍钓台居。莫恨无名姓，严陵不卖鱼。斋



   卷511_47 【读曲歌五首】张祜 

窗中独自起，帘外独自行。愁见蜘蛛织，寻思直到明。知

碓上米不舂，窗中丝罢络。看渠驾去车，定是无四角。古

不见心相许，徒云脚漫勤。摘荷空摘叶，是底采莲人。斋

窗外山魈立，知渠脚不多。三更机底下，摸著是谁梭。主

郎去摘黄瓜，郎来收赤枣。郎耕种麻地，今作西舍道。知



   卷511_48 【玉树后庭花】张祜 

轻车何草草，独唱后庭花。玉座谁为主，徒悲张丽华。斋



   卷511_49 【莫愁乐】张祜 

侬居石城下，郎到石城游。自郎石城出，长在石城头。知



   卷511_50 【襄阳乐】张祜 

大堤花月夜，长江春水流。东风正上信，春夜特来游。斋



   卷511_51 【自君之出矣】张祜 

自君之出矣，万物看成古。千寻葶苈枝，急奈长长苦。知



   卷511_52 【梦江南】张祜 

行吟洞庭句，不见洞庭人。尽日碧江梦，江南红树春。斋



   卷511_53 【将离岳州留献徐员外】张祜 

高斋长对酒，下客亦沾鱼。不为江南去，还来郡北居。知



   卷511_54 【题彭泽卢明府新楼】张祜 

碧落新楼迥，清池古树闲。先贤尽为宰，空看县南山。斋



   卷511_55 【赠禅师】张祜 

坐见三生事，宗传一衲来。已知无法说，心向定中灰。知



   卷511_56 【江南逢故人】张祜 

河洛多尘事，江山半旧游。春风故人夜，又醉白蘋洲。斋



   卷511_57 【松江怀古】张祜 

碧树吴洲远，青山震泽深。无人踪范蠡，烟水暮沈沈。知



   卷511_58 【书愤】张祜 

三十未封侯，颠狂遍九州。平生镆铘剑，不报小人雠。斋



   卷511_59 【题孟处士宅】张祜 

高才何必贵，下位不妨贤。孟简虽持节，襄阳属浩然。知



   卷511_60 【首阳竹】张祜 

首阳山下路，孤竹节长存。为问无心草，如何庇本根。斋



   卷511_61 【题僧影堂】张祜 

寒叶坠清霜，空帘著烬香。生前既无事，何事更悲伤。知



   卷511_62 【边思】张祜 

苏武节旌尽，李陵音信稀。花当陇上发，人向陇头归。斋



   卷511_63 【题弋阳馆】张祜 

一叶飘然下弋阳，残霞昏日树苍苍。
吴溪漫淬干将剑，却是猿声断客肠。



   卷511_64 【题秀师影堂】张祜 

阴阴古寺杉松下，记得长明一焰灯。
尽日看山人不会，影堂中是别来僧。



   卷511_65 【赠李修源（一作送温飞卿赴方城）】张祜 

岳阳新尉晓衙参，却是傍人意未甘。
昨夜与君思贾谊，长沙犹在洞庭南。



   卷511_66 【瓜洲闻晓角】张祜 

寒耿稀星照碧霄，月楼吹角夜江遥。
五更人起烟霜静，一曲残声遍落潮。



   卷511_67 【元日仗】张祜 

文武千官岁仗兵，万方同轨奏升平。
上皇一御含元殿，丹凤门开白日明。



   卷511_68 【连昌宫】张祜 

龙虎旌旗雨露飘，玉楼歌断碧山遥。
玄宗上马太真去，红树满园香自销。



   卷511_69 【正月十五夜灯】张祜 

千门开锁万灯明，正月中旬动帝京。
三百内人连袖舞，一时天上著词声。



   卷511_70 【上巳乐】张祜 

猩猩血彩系头标，天上齐声举画桡。
却是内人争意切，六宫红袖一时招。



   卷511_71 【千秋乐】张祜 

八月平时花萼楼，万方同乐奏千秋。
倾城人看长竿出，一伎初成赵解愁。



   卷511_72 【春莺啭】张祜 

兴庆池南柳未开，太真先把一枝梅。
内人已唱春莺啭，花下傞傞软舞来。



   卷511_73 【大酺乐二首】张祜 

车驾东来值太平，大酺三日洛阳城。
小儿一伎竿头绝，天下传呼万岁声。

紫陌酺归日欲斜，红尘开路薛王家。
双鬟笑说楼前鼓，两仗争轮好落花。



   卷511_74 【邠王小管】张祜 

虢国潜行韩国随，宜春深院映花枝。
金舆远幸无人见，偷把邠王小管吹。



   卷511_75 【李谟笛】张祜 

平时东幸洛阳城，天乐宫中夜彻明。
无奈李谟偷曲谱，酒楼吹笛是新声。



   卷511_76 【宁哥来】张祜 

日映宫城雾半开，太真帘下畏人猜。
黄翻绰指向西树，不信宁哥回马来。



   卷511_77 【丁巳年仲冬月江上作】张祜 

南来驱马渡江濆，消息前年此月闻。
唯是贾生先恸哭，不堪天意重阴云。



   卷511_78 【邺中怀古】张祜 

邺中城下漳河水，日夜东流莫记春。
肠断宫中望陵处，不堪台上也无人。



   卷511_79 【读池州杜员外杜秋娘诗】张祜 

年少多情杜牧之，风流仍作杜秋诗。
可知不是长门闭，也得相如第一词。



   卷511_80 【杭州开元寺牡丹】张祜 

浓艳初开小药栏，人人惆怅出长安。
风流却是钱塘寺，不踏红尘见牡丹。



   卷511_81 【招徐宗偃画松石】张祜 

咫尺云山便出尘，我生长日自因循。
凭君画取江南胜，留向东斋伴老身。



   卷511_82 【平阴夏日作】张祜 

西来渐觉细尘红，扰扰舟车路向东。
可惜夏天明月夜，土山前面障南风。



   卷511_83 【赠处士】张祜 

小径上山山甚小，每怜僧院笑僧禅。
人间莫道无难事，二十年来已是玄。



   卷511_84 【邠娘羯鼓】张祜 

新教邠娘羯鼓成，大酺初日最先呈。
冬儿指向贞贞说，一曲乾鸣两杖轻。



   卷511_85 【退宫人二首】张祜 

开元皇帝掌中怜，流落人间二十年。
长说承天门上宴，百官楼下拾金钱。

歌喉渐退出宫闱，泣话伶官上许归。
犹说入时欢圣寿，内人初著五方衣。



   卷511_86 【耍娘歌】张祜 

宜春花夜雪千枝，妃子偷行上密随。
便唤耍娘歌一曲，六宫生老是蛾眉。



   卷511_87 【悖拏儿舞】张祜 

春风南内百花时，道唱梁州急遍吹。
揭手便拈金碗舞，上皇惊笑悖拏儿。



   卷511_88 【题灵彻上人旧房】张祜 

寂寞空门支道林，满堂诗板旧知音。
秋风吹叶古廊下，一半绳床灯影深。



   卷511_89 【晚秋潼关西门作】张祜 

日落寒郊烟物清，古槐阴黑少人行。
关门西去华山色，秦地东来河水声。



   卷511_90 【赠内人】张祜 

禁门宫树月痕过，媚眼唯看宿燕窠。
斜拔玉钗灯影畔，剔开红焰救飞蛾。



   卷511_91 【洛中作】张祜 

元和天子昔平戎，惆怅金舆尚未通。
尽日洛桥闲处看，秋风时节上阳宫。



   卷511_92 【折杨柳枝二首】张祜 

莫折宫前杨柳枝，玄宗曾向笛中吹。
伤心日暮烟霞起，无限春愁生翠眉。

凝碧池边敛翠眉，景阳楼下绾青丝。
那胜妃子朝元阁，玉手和烟弄一枝。



   卷511_93 【华清宫四首】张祜 

风树离离月稍明，九天龙气在华清。
宫门深锁无人觉，半夜云中羯鼓声。

天阙沈沈夜未央，碧云仙曲舞霓裳。
一声玉笛向空尽，月满骊山宫漏长。

红树萧萧阁半开，上皇曾幸此宫来。
至今风俗骊山下，村笛犹吹阿滥堆。

水绕宫墙处处声，残红长绿露华清。
武皇一夕梦不觉，十二玉楼空月明。



   卷511_94 【赠窦家小儿】张祜 

深绿衣裳小小人，每来听里解相亲。
天生合去云霄上，一尺松栽已出尘。



   卷511_95 【听崔莒侍御叶家歌】张祜 

宛罗重縠起歌筵，活凤生花动碧烟。
一声唱断无人和，触破秋云直上天。



   卷511_96 【长门怨】张祜 

日映宫墙柳色寒，笙歌遥指碧云端。
珠铅滴尽无心语，强把花枝冷笑看。



   卷511_97 【读老庄】张祜 

等闲缉缀闲言语，夸向时人唤作诗。
昨日偶拈庄老读，万寻山上一毫厘。



   卷511_98 【偶题】张祜 

古来名下岂虚为，李白颠狂自称时。
唯恨世间无贺老，谪仙长在没人知。



   卷511_99 【别玉华仙侣】张祜 

绕舍烟霞为四邻，寒泉白石日相亲。
尘机不尽住不得，珍重玉山山上人。



   卷511_100 【汴上送客（一作汴上同杨升秀才送客归）】张祜 

河流西下雁南飞，楚客相逢泪湿衣。
张翰思归何太切，扁舟不住又东归。



   卷511_101 【邮亭残花（一作平原路上题邮亭残花）】张祜 

云暗山横日欲斜，邮亭下马对残花。
自从身逐征西府，每到花时不在家。



   卷511_102 【秋时送郑侍御】张祜 

离鸿声怨碧云净，楚瑟调高清晓天。
尽日相看俱不语，西风摇落数枝莲。



   卷511_103 【宿武牢关】张祜 

行人候晓久裴徊，不待鸡鸣未得开。
堪羡寒溪自无事，潺潺一夜宿关来。



   卷511_104 【夜宿湓浦逢崔升】张祜 

江流不动月西沈，南北行人万里心。
况是相逢雁天夕，星河寥落水云深。



   卷511_105 【京城寓怀】张祜 

三十年持一钓竿，偶随书荐入长安。
由来不是求名者，唯待春风看牡丹。



   卷511_106 【集灵台二首（后篇一作杜甫诗）】张祜 

日光斜照集灵台，红树花迎晓露开。
昨夜上皇新授箓，太真含笑入帘来。

虢国夫人承主恩，平明骑马入宫门。
却嫌脂粉污颜色，淡扫蛾眉朝至尊。



   卷511_107 【感归】张祜 

行却江南路几千，归来不把一文钱。
乡人笑我穷寒鬼，还似襄阳孟浩然。



   卷511_108 【偶作】张祜 

遍识青霄路上人，相逢只是语逡巡。
可胜饮尽江南酒，岁月犹残李白身。



   卷511_109 【劝饮酒】张祜 

烧得硫黄漫学仙，未胜长付酒家钱。
窦常不吃齐推乐，却在人间八十年。



   卷511_110 【阿鸨汤】张祜 

月照宫城红树芳，绿窗灯影在雕梁。
金舆未到长生殿，妃子偷寻阿鸨汤。



   卷511_111 【马嵬坡】张祜 

旌旗不整奈君何，南去人稀北去多。
尘土已残香粉艳，荔枝犹到马嵬坡。



   卷511_112 【太真香囊子】张祜 

蹙金妃子小花囊，销耗胸前结旧香。
谁为君王重解得，一生遗恨系心肠。



   卷511_113 【雨霖铃】张祜 

雨霖铃夜却归秦，犹见张徽一曲新。
长说上皇和泪教，月明南内更无人。



   卷511_114 【听歌二首（前篇一作听刘端公田家歌，后篇作耿家歌）】张祜 

儿郎漫说转喉轻，须待情来意自生。
只是眼前丝竹和，大家声里唱新声。

十二年前边塞行，坐中无语叹歌情。
不堪昨夜先垂泪，西去阳关第一声。



   卷511_115 【听筝（一作题宋州田大夫家乐丘家筝）】张祜 

十指纤纤玉笋红，雁行轻遏翠弦中。
分明似说长城苦，水咽云寒一夜风。



   卷511_116 【王家琵琶】张祜 

金屑檀槽玉腕明，子弦轻撚为多情。
只愁拍尽凉州破，画出风雷是拨声。



   卷511_117 【李家柘枝】张祜 

红铅拂脸细腰人，金绣罗衫软著身。
长恐舞时残拍尽，却思云雨更无因。



   卷511_118 【楚州韦中丞箜篌】张祜 

千重钩锁撼金铃，万颗真珠泻玉瓶。
恰值满堂人欲醉，甲光才触一时醒。



   卷511_119 【边上逢歌者】张祜 

垂老秋歌出塞庭，遏云相付旧秦青。
少年翻掷新声尽，却向人前侧耳听。



   卷511_120 【马嵬归】张祜 

云愁鸟恨驿坡前，孑孑龙旗指望贤。
无复一生重语事，柘黄衫袖掩潸然。



   卷511_121 【塞上闻笛（一作董家笛）】张祜 

一夜梅花笛里飞，冷沙晴槛月光辉。
北风吹尽向何处，高入塞云燕雁稀。



   卷511_122 【经旧游】张祜 

去年来送行人处，依旧虫声古岸南。
斜日照溪云影断，水葓花穗倒空潭。



   卷511_123 【东山寺】张祜 

寒色苍苍老柏风，石苔清滑露光融。
半夜四山钟磬尽，水精宫殿月玲珑。



   卷511_124 【峰顶寺】张祜 

月明如水山头寺，仰面看天石上行。
夜半深廊人语定，一枝松动鹤来声。



   卷511_125 【题润州鹤林寺】张祜 

古寺名僧多异时，道情虚遣俗情悲。
千年鹤在市朝变，来去旧山人不知。



   卷511_126 【题胜上人山房】张祜 

清昼房廊山半开，一瓶新汲洒莓苔。
古松百尺始生叶，飒飒风声天上来。



   卷511_127 【李夫人词】张祜 

延年不语望三星，莫说夫人上涕零。
争奈世间惆怅在，甘泉宫夜看图形。



   卷511_128 【题金陵渡】张祜 

金陵津渡小山楼，一宿行人自可愁。
潮落夜江斜月里，两三星火是瓜州。



   卷511_129 【过阴陵】张祜 

壮士凄惶到山下，行人惆怅上山头。
生前此路已迷失，寂寞孤魂何处游。



   卷511_130 【纵游淮南】张祜 

十里长街市井连，月明桥上看神仙。
人生只合扬州死，禅智山光好墓田。



   卷511_131 【登乐游原】张祜 

几年诗酒滞江干，水积云重思万端。
今日南方惆怅尽，乐游原上见长安。



   卷511_132 【过石头城】张祜 

累累墟墓葬西原，六代同归蔓草根。
唯是岁华流尽处，石头城下水千痕。



   卷511_133 【黄蜀葵花】张祜 

名花八叶嫩黄金，色照书窗透竹林。
无奈美人闲把嗅，直疑檀口印中心。



   卷511_134 【杨花】张祜 

散乱随风处处匀，庭前几日雪花新。
无端惹著潘郎鬓，惊杀绿窗红粉人。



   卷511_135 【蔷薇花】张祜 

晓风抹尽燕支颗，夜雨催成蜀锦机。
当昼开时正明媚，故乡疑是买臣归。



   卷511_136 【戏颜郎中猎】张祜 

忽闻射猎出军城，人著戎衣马带缨。
倒把角弓呈一箭，满川狐兔当头行。



   卷511_137 【江上旅泊呈杜员外】张祜 

牛渚南来沙岸长，远吟佳句望池阳。
野人未必非毛遂，太守还须是孟尝。



   卷511_138 【容儿钵头】张祜 

争走金车叱鞅牛，笑声唯是说千秋。
两边角子羊门里，犹学容儿弄钵头。



   卷511_139 【热戏乐】张祜 

热戏争心剧火烧，铜槌暗热不相饶。
上皇失喜宁王笑，百尺幢竿果动摇。



   卷511_140 【玉环琵琶】张祜 

宫楼一曲琵琶声，满眼云山是去程。
回顾段师非汝意，玉环休把恨分明。



   卷511_141 【题酸枣驿前碑】张祜 

苍苔古涩自雕疏，谁道中郎笔力馀。
长爱当时遇王粲，每来碑下不关书。



   卷511_142 【题朱兵曹山居】张祜 

朱氏西斋万卷书，水门山阔自高疏。
我来穿穴非无意，愿向君家作壁鱼。



   卷511_143 【题画僧二首（前篇一作酬信上人赠张僧繇画僧）】张祜 

骨峭情高彼岸人，一杯长泛海为津。
僧仪又入清流品，却恐前生是许询。

瘦颈隆肩碧眼生，翰林亲赞虎头能。
终年不语看如意，似证禅心入大乘。



   卷511_144 【送走马使】张祜 

新样花文配蜀罗，同心双带蹙金蛾。
惯将喉舌传军好，马迹铃声遍两河。



   卷511_145 【题御沟】张祜 

万树垂杨拂御沟，溶溶漾漾绕神州。
都缘济物心无阻，从此恩波处处流。



   卷511_146 【题青龙寺】张祜 

二十年沈沧海间，一游京国也应闲。
人人尽到求名处，独向青龙寺看山。



   卷511_147 【硫黄】张祜 

一粒硫黄入贵门，寝堂深处问玄言。
时人尽说韦山甫，昨日馀干吊子孙。



   卷511_148 【散花楼】张祜 

锦江城外锦城头，回望秦川上轸忧。
正值血魂来梦里，杜鹃声在散花楼。



   卷511_149 【王家五弦】张祜 

五条弦出万端情，撚拨间关漫态生。
唯羡风流田太守，小金铃子耳边鸣。



   卷511_150 【听薛阳陶吹芦管】张祜 

紫清人下薛阳陶，末曲新笳调更高。
无奈一声天外绝，百年已死断肠刀。



   卷511_151 【过汾水关】张祜 

千里南来背日行，关门无事一侯嬴。
山根百尺路前去，十夜耳中汾水声。



   卷511_152 【樱桃】张祜 

石榴未拆梅犹小，爱此山花四五株。
斜日庭前风袅袅，碧油千片漏红珠。



   卷511_153 【酬凌秀才惠枕】张祜 

八寸黄杨惠不轻，虎头光照簟文清。
空心想此缘成梦，拔剑灯前一夜行。



   卷511_154 【感春申君】张祜 

薄俗何心议感恩，谄容卑迹赖君门。
春申还道三千客，寂寞无人杀李园。



   卷511_155 【孟才人叹】张祜 

偶因歌态咏娇嚬，传唱宫中十二春。
却为一声河满子，下泉须吊旧才人。



   卷511_156 【听简上人吹芦管三首】张祜 

蜀国僧吹芦一枝，陇西游客泪先垂。
至今留得新声在，却为中原人不知。

细芦僧管夜沈沈，越鸟巴猿寄恨吟。
吹到耳边声尽处，一条丝断碧云心。

月落江城树绕鸦，一声芦管是天涯。
分明西国人来说，赤佛堂西是汉家。



   卷511_157 【听岳州徐员外弹琴】张祜 

玉律潜符一古琴，哲人心见圣人心。
尽日南风似遗意，九疑猿鸟满山吟。



   卷511_158 【钩弋夫人词】张祜 

惆怅云陵事不回，万金重更筑仙台。
莫言天上无消息，犹是夫人作鸟来。



   卷511_159 【鸿沟】张祜 

龙蛇百战争天下，各制雄心指此沟。
宁似九州分国土，地图初割海中流。



   卷511_160 【悲纳铁】张祜 

长闻为政古诸侯，使佩刀人尽佩牛。
谁谓今来正耕垦，却销农器作戈矛。



   卷511_161 【胡渭州】张祜 

亭亭孤月照行舟，寂寂长江万里流。
乡国不知何处是，云山漫漫使人愁。



   卷511_162 【破阵乐】张祜 

秋风四面足风沙，塞外征人暂别家。
千里不辞行路远，时光早晚到天涯。



   卷511_163 【枫桥】张祜 

长洲苑外草萧萧，却算游城岁月遥。
唯有别时今不忘，暮烟疏雨过枫桥。



   卷511_164 【句】张祜 

万国见清道，一身成白头。（《上令狐相公》。 
以下见《纪事》）斋

此地荣辱盛，岂宜山中人。（《秋晚》）主

椿儿绕树春园里，桂子寻花夜月中。（见《桂苑丛谈》）知

一身扶杖二儿随。（见《野客丛谈》）古

夏雨莲苞破，秋风桂子凋。（《题天竺寺》。 
以下并见《海录碎事》）主

杜鹃花发杜鹃叫，乌臼花生乌臼啼。知

茶风无奈笔，酒秃不胜簪。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十二 
 
   
　 
　

　
 　



   卷512_1 【答李昌期】杨洵美 

三山载群仙，峨峨咸浪中。云衣剪不得，此路安可从。 
我生亦何事，出门如飞蓬。白日又黄昏，所悲瑶草空。 
虫声故乡梦，枕上禾黍风。吾道如未丧，天运何时通。斋



   卷512_2 【宫词】长孙翱 

一道甘泉接御沟，上皇行处不曾秋。
谁言水是无情物，也到宫前咽不流。



   卷512_3 【和于中丞登越王楼见寄】卢求 

高情推谢守，善政属绵州。未落紫泥诏，闲登白雪楼。 
晴江如送日，寒岭镇迎秋。满壁朝天士，唯予不系舟。主



   卷512_4 【雨】欧阳衮 

细雨弄春阴，馀寒入昼深。山姿轻薄雾，烟色澹幽林。 
鹿践莓苔滑，鱼牵水荇沈。怀情方未已，清酒漫须斟。斋



   卷512_5 【田家】欧阳衮 

黯黯日将夕，牛羊村外来。岩阿青气发，篱落杏花开。 
草木应初感，鶬鹒亦已催。晚间春作好，行乐不须猜。古



   卷512_6 【神光寺】欧阳衮 

香刹悬青磴，飞楼界碧空。石门栖怖鸽，慈塔绕归鸿。 
有法将心镜，无名属性通。从来乐幽寂，寻觅未能穷。知



   卷512_7 【和项斯游头陀寺上方】欧阳衮 

步入桃源里，晴花更满枝。峰回山意旷，林杳竹光迟。 
远寺寻龙藏，名香发雁池。间能将远语，况及上阳时。主



   卷512_8 【秦原道中】欧阳衮 

分险架长澜，斜梁控夕峦。宿云依岭断，初月入江寒。 
缁化秦裘敝，尘惊汉策残。无言倦行旅，遥路属时难。斋



   卷512_9 【月峰寺忆理公】欧阳衮 

共来江海上，清论一宵同。禅榻浑依旧，心期浩已空。 
惊春花落树，闻梵涧摇风。二谛欣咨启，还应梦寐通。古



   卷512_10 【寄陈去疾进士】欧阳衮 

放迹疑辞垢，栖心亦道门。玄言萝幌馥，诗思竹炉温。 
解带摇花落，弹琴散鸟喧。江山兹夕意，唯有素交存。知



   卷512_11 【听郢客歌阳春白雪】欧阳衮 

寂听郢中人，高歌已绝伦。临风飘白雪，向日奏阳春。 
调雅偏盈耳，声长杳入神。连连贯珠并，袅袅遏云频。 
度曲知难和，凝情想任真。周郎如赏羡，莫使滞芳晨。知



   卷512_12 【南涧寺】欧阳衮 

春寺无人乱鸟啼，藤萝阴磴野僧迷。云藏古壁遗龙象， 
草没香台抱鹿麛。松籁泠泠疑梵呗，柳烟历历见招提。 
为耽寂乐亲禅侣，莫怪闲行费马蹄。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十三 
 
   
　 
　

　
 　



   卷513_1 【献岁书情】裴夷直 

白发添双鬓，空宫又一年。音书鸿不到，梦寐兔空悬。 
地远星辰侧，天高雨露偏。圣期知有感，云海漫相连。知



   卷513_2 【奉和大梁相公重九日军中宴会之什】裴夷直 

今古同嘉节，欢娱但异名。陶公缘绿醑，谢傅为苍生。 
酒泛金英丽，诗通玉律清。何言辞物累，方系万人情。主



   卷513_3 【奉和大梁相公同张员外重九日宴集】裴夷直 

重九思嘉节，追欢从谢公。酒清欺玉露，菊盛愧金风。 
不待秋蟾白，须沈落照红。更将门下客，酬和管弦中。斋



   卷513_4 【同乐天中秋夜洛河玩月二首】裴夷直 

清洛半秋悬璧月，彩船当夕泛银河。苍龙颔底珠皆没， 
白帝心边镜乍磨。海上几时霜雪积，人间此夜管弦多。 
须知天地为炉意，尽取黄金铸作波。斋

不热不寒三五夕，晴川明月正相临。千珠竞没苍龙颔， 
一镜高悬白帝心。几处凄凉缘地远，有时惆怅值云阴。 
如何清洛如清昼，共见初升又见沈。古



   卷513_5 【和邢郎中病中重阳强游乐游原】裴夷直 

嘉晨令节共陶陶，风景牵情并不劳。晓日整冠兰室静， 
秋原骑马菊花高。晴光一一呈金刹，诗思浸浸逼水曹。 
何必销忧凭外物，只将清韵敌春醪。古



   卷513_6 【观淬龙泉剑】裴夷直 

欧冶将成器，风胡幸见逢。发硎思剸玉，投水化为龙。 
讵肯藏深匣，终朝用刜钟。莲花生宝锷，秋日励霜锋。 
炼质才三尺，吹毛过百重。击磨如不倦，提握愿长从。古



   卷513_7 【春色满皇州】裴夷直 

寒销山水地，春遍帝王州。北阙晴光动，南山喜气浮。 
夭红妆暖树，急绿走阴沟。思妇开香阁，王孙上玉楼。 
氛氲直城北，骀荡曲江头。今日灵台下，翻然却是愁。古



   卷513_8 【亚夫碎玉斗（一作裴次元诗）】裴夷直 

雄谋竟不决，宝玉终不爱。倏尔霜刃挥，飒然春冰碎。 
飞光动旗帜，散响惊环珮。霜洒绣障前，星流锦筵内。 
图王业已失，为虏言空悔。独有青史中，英风观千载。古



   卷513_9 【水亭】裴夷直 

岁律行将变，君恩竟未回。门前即潮水，朝去暮常来。主



   卷513_10 【扬州寄诸子】裴夷直 

千里隔烟波，孤舟宿何处。遥思耿不眠，淮南夜风雨。古



   卷513_11 【酬卢郎中游寺见招不遇】裴夷直 

偶出送山客，不知游梵宫。秋光古松下，谁伴一仙翁。主



   卷513_12 【寓言】裴夷直 

秋树却逢暖，未凋能几时。何须尚松桂，摇动暂青枝。古



   卷513_13 【唁人丧侍儿】裴夷直 

夜情河耿耿，春恨草绵绵。唯有嫦娥月，从今照墓田。主



   卷513_14 【席上夜别张主簿】裴夷直 

红烛剪还明，绿尊添又满。不愁前路长，只畏今宵短。古



   卷513_15 【方丈泉】裴夷直 

循涯不知浅，见底似非深。永日无波浪，澄澄照我心。主



   卷513_16 【晚望】裴夷直 

日下夕阴长，前山凝积翠。白鸟一行飞，联联粉书字。古



   卷513_17 【前山】裴夷直 

只谓一苍翠，不知犹数重。晚来云映处，更见两三峰。主



   卷513_18 【发交州日留题解炼师房】裴夷直 

久喜房廊接，今成道路赊。明朝回首处，此地是天涯。古



   卷513_19 【令和州买松】裴夷直 

好觅凌霜质，仍须带雨栽。须知剖竹日，便是看松来。主



   卷513_20 【题断金集后（一作令狐楚诗）】裴夷直 

一览断金集，再悲埋玉人。牙弦千古绝，珠泪万行新。古



   卷513_21 【晚凉】裴夷直 

檐前蔽日多高树，竹下添池有小渠。
山客野僧归去后，晚凉移案独临书。



   卷513_22 【和周侍御洛城雪】裴夷直 

天街飞辔踏琼英，四顾全疑在玉京。
一种相如抽秘思，兔园那比凤凰城。



   卷513_23 【奉和大梁相公送人二首】裴夷直 

谢公日日伤离别，又向西堂送阿连。
想到越中秋已尽，镜河应羡月团圆。

北津杨柳迎烟绿，南岸阑干映水红。
君到襄阳渡江处，始应回首忆羊公。



   卷513_24 【酬唐仁烈相别后喜阻风未发见寄】裴夷直 

离心一起泪双流，春浪无情也白头。
风若有知须放去，莫教重别又重愁。



   卷513_25 【秦中卧病思归】裴夷直 

索索凉风满树头，破窗残月五更秋。
病身归处吴江上，一寸心中万里愁。



   卷513_26 【送王缋】裴夷直 

翠羽长将玉树期，偶然飞下肯多时。
翩翩一路岚阴晚，却入青葱宿旧枝。



   卷513_27 【赠美人琴弦】裴夷直 

应从玉指到金徽，万态千情料可知。
今夜灯前湘水怨，殷勤封在七条丝。



   卷513_28 【病中知皇子陂荷花盛发寄王缋】裴夷直 

十里莲塘路不赊，病来帘外是天涯。
烦君四句遥相寄，应得诗中便看花。



   卷513_29 【戏唐仁烈（一作岁日先把屠苏酒戏唐仁烈）】裴夷直 

自知年几偏应少，先把屠苏不让春。
倘更数年逢此日，还应惆怅羡他人。



   卷513_30 【上下七盘二首】裴夷直 

斗回山路掩皇州，二载欢娱一望休。
从此万重青嶂合，无因更得重回头。

商山半月雨漫漫，偶值新晴下七盘。
山似换来天似洗，可怜风日到长安。



   卷513_31 【八月十五日夜】裴夷直 

去年今夜在商州，还为清光上驿楼。
宛是依依旧颜色，自怜人换几般愁。



   卷513_32 【南诏朱藤杖】裴夷直 

六节南藤色似朱，拄行阶砌胜人扶。
会须将入深山去，倚看云泉作老夫。



   卷513_33 【夜意】裴夷直 

萧疏尽地林无影，浩荡连天月有波。
独立空亭人睡后，洛桥风便水声多。



   卷513_34 【漫作】裴夷直 

月色莫来孤寝处，春风又向别人家。
梁园桃李虽无数，断定今年不看花。



   卷513_35 【访刘君】裴夷直 

扰扰驰蹄又走轮，五更飞尽九衢尘。
灵芝破观深松院，还有斋时未起人。



   卷513_36 【杨柳枝词】裴夷直 

已作绿丝笼晓日，又成飞絮扑晴波。
隋家不合栽杨柳，长遣行人春恨多。



   卷513_37 【寄杭州崔使君】裴夷直 

朝下归来只闭关，羡君高步出人寰。
三年不见尘中事，满眼江涛送雪山。



   卷513_38 【穷冬曲江闲步】裴夷直 

雪尽南坡雁北飞，草根春意胜春晖。
曲江永日无人到，独绕寒池又独归。



   卷513_39 【省中题新植双松】裴夷直 

端坐高宫起远心，云高水阔共幽沈。
更堂寓直将谁语，自种双松伴夜吟。



   卷513_40 【崇山郡】裴夷直 

地尽炎荒瘴海头，圣朝今又放驩兜。
交州已在南天外，更过交州四五州。



   卷513_41 【临水】裴夷直 

一见心原断百忧，益知身世两悠悠。
江亭独倚阑干处，人亦无言水自流。



   卷513_42 【题江上柳寄李使君】裴夷直 

桂江南渡无杨柳，见此令人眼暂明。
应学郡中贤太守，依依相向许多情。



   卷513_43 【江上见月怀古】裴夷直 

月上江平夜不风，伏波遗迹半成空。
今宵倍欲悲陵谷，铜柱分明在水中。



   卷513_44 【鹦鹉】裴夷直 

劝尔莫移禽鸟性，翠毛红觜任天真。
如今漫学人言巧，解语终须累尔身。



   卷513_45 【寄婺州李给事二首】裴夷直 

心尽玉皇恩已远，迹留江郡宦应孤。
不知壮气今何似，犹得凌云贯日无。

瘴鬼翻能念直心，五年相遇不相侵。
目前唯有思君病，无底沧溟未是深。



   卷513_46 【秋日】裴夷直 

六眸龟北凉应早，三足乌南日正长。
常记京关怨摇落，如今目断满林霜。



   卷513_47 【遣意】裴夷直 

梧桐坠露悲先朽，松桂凌霜倚后枯。
不是世间长在物，暂分贞脆竟何殊。



   卷513_48 【戏酬惟赏上人】裴夷直 

师是浮云无著身，我居尘网敢相亲。
应从海上秋风便，偶自飞来不为人。



   卷513_49 【寓言】裴夷直 

流水颓阳不暂停，东流西落两无情。
不是世间人自老，古来华发此中生。



   卷513_50 【忆家】裴夷直 

天海相连无尽处，梦魂来往尚应难。
谁言南海无霜雪，试向愁人两鬓看。



   卷513_51 【留客】裴夷直 

青梅欲熟笋初长，嫩绿新阴绕砌凉。
湖馆翛然无俗客，白衣居士且匡床。



   卷513_52 【别蕲春王判官】裴夷直 

四十年来真久故，三千里外暂相逢。
今日一杯成远别，烟波眇眇恨重重。



   卷513_53 【将发循州社日于所居馆宴送】裴夷直 

浪花如雪叠江风，社过高秋万恨中。
明日便随江燕去，依依俱是故巢空。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十四 
 
   
　 
　

　
 　



   卷514_1 【泛溪】朱庆馀 

曲渚回花舫，生衣卧向风。鸟飞溪色里，人语棹声中。 
馀卉才分影，新蒲自作丛。前湾更幽绝，虽浅去犹通。斋



   卷514_2 【宿陈处士书斋】朱庆馀 

结茅当此地，下马见高情。菰叶寒塘晚，杉阴白石明。 
向炉新茗色，隔雪远钟声。闲得相逢少，吟多寐不成。古



   卷514_3 【上宣州沈大夫】朱庆馀 

科名继世古来稀，高步何年下紫微。帝命几曾移重镇， 
时清犹望领春闱。登朝旧友常思见，开幕贤人并望归。 
今日得游风化地，却回沧海有光辉。古



   卷514_4 【杭州送萧宝校书】朱庆馀 

马识青山路，人随白浪船。别君犹有泪，学道谩经年。主



   卷514_5 【送盛长史（盛随军）】朱庆馀 

莫辞东路远，此别岂闲行。职处中军要，官兼上佐荣。 
野亭枫叶暗，秋水藕花明。拜省期将近，孤舟促去程。斋



   卷514_6 【宿道士观】朱庆馀 

堂闭仙人影，空坛月露初。闲听道家子，盥漱读灵书。知



   卷514_7 【湖州韩使君置宴（一作陪韩中丞宴不饮酒）】朱庆馀 

老大成名仍足病，纵听丝竹也无欢。
高情太守容闲坐，借与青山尽日看。



   卷514_8 【题仙游寺】朱庆馀 

石抱龙堂藓石干，山遮白日寺门寒。
长松瀑布饶奇状，曾有仙人驻鹤看。



   卷514_9 【宫词】朱庆馀 

寂寂花时闭院门，美人相并立琼轩。
含情欲说宫中事，鹦鹉前头不敢言。



   卷514_10 【公子行】朱庆馀 

闲从结客冶游时，忘却红楼薄暮期。
醉上黄金堤上去，马鞭捎断绿杨丝。



   卷514_11 【送陈摽】朱庆馀 

满酌劝童仆，好随郎马蹄。春风慎行李，莫上白铜鞮。斋



   卷514_12 【寻古观】朱庆馀 

仙观曾过知不远，花藏石室杳难寻。
泉边白鹿闻人语，看过天坛渐入深。



   卷514_13 【南岭路】朱庆馀 

越岭向南风景异，人人传说到京城。
经冬来往不踏雪，尽在刺桐花下行。



   卷514_14 【陪江州李使君重阳宴百花亭】朱庆馀 

闲携九日酒，共到百花亭。醉里求诗境，回看岛屿青。知



   卷514_15 【上张水部】朱庆馀 

出入门阑久，儿童亦有情。不忘将姓字，常说向公卿。 
每许连床坐，仍容并马行。恩深转无语，怀抱甚分明。主



   卷514_16 【凤翔西池与贾岛纳凉】朱庆馀 

四面无炎气，清池阔复深。蝶飞逢草住，鱼戏见人沈。 
拂石安茶器，移床选树阴。几回同到此，尽日得闲吟。斋



   卷514_17 【上汴州令狐相公】朱庆馀 

罢相恩犹在，那容处静司。政严初领节，名重更因诗。 
公事巡营外，戎装拜敕时。恭闻长与善，应念出身迟。古



   卷514_18 【送于中丞入蕃册立】朱庆馀 

上马生边思，戎装别众僚。双旌衔命重，空碛去程遥。 
迥没沙中树，孤飞雪外雕。蕃庭过册礼，几日却回朝。知



   卷514_19 【送淮阴丁明府】朱庆馀 

之官未入境，已有爱人心。遣吏回中路，停舟对远林。 
岛声淮浪静，雨色稻苗深。暇日公门掩，唯应伴客吟。主



   卷514_20 【送韦校书佐灵州幕】朱庆馀 

共知行处乐，犹惜此时分。职已为书记，官曾校典坟。 
寒城初落叶，高戍远生云。边事何须问，深谋只在君。斋



   卷514_21 【上江州李史君】朱庆馀 

起家声望重，自古更谁过。得在朝廷少，还因谏诤多。 
经年愁瘴疠，几处遇恩波。入境无馀事，唯闻父老歌。古



   卷514_22 【发凤翔后涂中怀田少府】朱庆馀 

识君春未半，意欲住经秋。见酒连诗句，逢花跋马头。 
别来唯独宿，梦里尚同游。所在求飧过，无因离得愁。知



   卷514_23 【雪夜与真上人宿韩协律宅】朱庆馀 

斜雪微沾砌，空堂夜语清。逆风听漏短，回烛向楼明。 
盥漱随禅伴，讴吟得野情。此欢那敢忘，世贵丈夫名。主



   卷514_24 【与贾岛、顾非熊、无可上人宿万年姚少府宅】朱庆馀 

莫厌通宵坐，贫中会聚难。堂虚雪气入，灯在漏声残。 
役思因生病，当禅岂觉寒。开门各有事，非不惜馀欢。斋



   卷514_25 【震为苍筤竹】朱庆馀 

为擢东方秀，修然异众筠。青苍才映粉，蒙密正含春。 
嫩箨沾微雨，幽根绝细尘。乍怜分径小，偏觉带烟新。 
结实皆留凤，垂阴似庇人。顾唯竿在手，深水挂赪鳞。斋



   卷514_26 【题青龙寺】朱庆馀 

寺好因岗势，登临值夕阳。青山当佛阁，红叶满僧廊。 
竹色连平地，虫声在上方。最怜东面静，为近楚城墙。古



   卷514_27 【送滕庶子致仕归江南】朱庆馀 

常怀独往意，此日去朝簪。丹诏荣归骑，清风满故林。 
诸侯新起敬，遗老重相寻。在处饶山水，堪行慰所心。知



   卷514_28 【夏日题武功姚主簿】朱庆馀 

亭午无公事，垂帘树色间。僧来茶灶动，吏去印床闲。 
傍竹行寻巷，当门立看山。吟诗老不倦，未省话官班。主



   卷514_29 【送张景宣下第东归（归扬州觐省）】朱庆馀 

归省值花时，闲吟落第诗。高情怜道在，公论觉才遗。 
春雨连淮暗，私船过马迟。离心可惆怅，为有入城期。斋



   卷514_30 【送顾非熊下第归】朱庆馀 

但取诗名远，宁论下第频。惜为今日别，共受几年贫。 
听雨宿吴寺，过江逢越人。知从本府荐，秋晚又辞亲。古



   卷514_31 【送韦繇校书赴浙东幕】朱庆馀 

丞相辟书新，秋关独去人。官离芸阁早，名占甲科频。 
水驿迎船火，山城候骑尘。湖边寄家久，到日喜荣亲。知



   卷514_32 【寻贾岛所居】朱庆馀 

求闲身未得，此日到京东。独在钟声外，相逢树色中。 
谁言人渐老，所向意皆同。月上因留宿，移床对药丛。主



   卷514_33 【题毗陵上人院】朱庆馀 

院深终日静，落叶覆秋虫。盥漱新斋后，修行未老中。 
映松山色远，隔水磬声通。此处宜清夜，高吟永与同。斋



   卷514_34 【送李侍御入蕃】朱庆馀 

远使随双节，新官属外台。戎装非好武，书记本多才。 
移帐依泉宿，迎人带雪来。心知玉关道，稀见一花开。古



   卷514_35 【望萧关】朱庆馀 

渐见风沙暗，萧关欲到时。儿童能探火，妇女解缝旗。 
川绝衔鱼鹭，林多带箭麋。暂来戎马地，不敢苦吟诗。知



   卷514_36 【送韩校书赴江西幕】朱庆馀 

从军五湖外，终是称诗人。酒后愁将别，涂中过却春。 
山桥槲叶暗，水馆燕巢新。驿舫迎应远，京书寄自频。 
野情随到处，公务日关身。久共趋名利，龙钟独滞秦。知



   卷514_37 【题寄王秘书】朱庆馀 

唯求买药价，此外更无机。扶病看红叶，辞官著白衣。 
断篱通野径，高树荫邻扉。时馥留僧宿，馀人得见稀。主



   卷514_38 【山居】朱庆馀 

归来青壁下，又见满篱霜。转觉琴斋静，闲从菊地荒。 
山泉共鹿饮，林果让僧尝。时复收新药，随云过石梁。斋



   卷514_39 【重过惟贞上人院】朱庆馀 

老去唯求静，都忘外学名。扫床秋叶满，对客远云生。 
香閤闲留宿，晴阶暖共行。窗西暮山色，依旧入诗情。古



   卷514_40 【与石昼秀才过普照寺】朱庆馀 

问人知寺路，松竹暗春山。潭黑龙应在，巢空鹤未还。 
经年为客倦，半日与僧闲。更共尝新茗，闻钟笑语间。知



   卷514_41 【题任处士幽居】朱庆馀 

惜与幽人别，停舟对草堂。湖云侵卧位，杉露滴茶床。 
山月吟时在，池花觉后香。生涯无一物，谁与读书粮。主



   卷514_42 【送僧往太原谒李司空】朱庆馀 

已共邻房别，应无更住心。中时过野店，后夜宿寒林。 
寺去人烟远，城连塞雪深。禅馀得新句，堪对上公吟。斋



   卷514_43 【将之上京别淮南书记李侍御】朱庆馀 

心地偶相见，语多为别难。诗成公府晚，路入翠微寒。 
逢石自应坐，有花谁共看。身为当去雁，云尽到长安。古



   卷514_44 【韩协律相送精舍读书四韵奉寄呈陆补阙】朱庆馀 

白鹤西山别，更看上去船。遥知寻寺路，应念宿江烟。 
到处无闲日，回期已隔年。何因陪夜坐，清论谏臣边。知



   卷514_45 【过苏州晓上人院】朱庆馀 

夏满律当清，无中景自生。移松不避远，取石亦亲行。 
经案离时少，绳床著处平。若将林下比，应只欠泉声。主



   卷514_46 【送僧游缙云】朱庆馀 

但望青山去，何山不是缘。寺幽堪讲律，月冷称当禅。 
水落无风夜，猿吟欲雨天。寻师若有路，终作缓归年。斋



   卷514_47 【赠道者】朱庆馀 

自识来清瘦，寻常语论真。药成休伏火，符验不传人。 
独有年过鹤，曾无病到身。潜教问弟子，居处与谁邻。古



   卷514_48 【杭州卢录事山亭】朱庆馀 

山色满公署，到来诗景饶。解衣临曲榭，隔竹见红蕉。 
清漏焚香夕，轻岚视事朝。静中看锁印，高处见迎潮。 
曳履庭芜近，当身树叶飘。傍城馀菊在，步入一仙瓢。古



   卷514_49 【送品上人入秦】朱庆馀 

独去何人见，林塘共寂寥。生缘闻磬早，觉路出尘遥。 
江雪沾新草，秦园发故条。心知禅定处，石室对芭蕉。知



   卷514_50 【题蔷薇花】朱庆馀 

四面垂条密，浮阴入夏清。绿攒伤手刺，红堕断肠英。 
粉著蜂须腻，光凝蝶翅明。雨中看亦好，况复值初晴。主



   卷514_51 【题胡氏溪亭】朱庆馀 

亭与溪相近，无时不有风。涧松生便黑，野藓看多红。 
雨足秋声后，山沈夜色中。主人能守静，略与客心同。斋



   卷514_52 【看涛】朱庆馀 

不知来远近，但见白峨峨。风雨驱寒玉，鱼龙迸上波。 
声长势未尽，晓去夕还过。要路横天堑，其如造化何。古



   卷514_53 【和刘补阙秋园寓兴之什十首】朱庆馀 

闲园清气满，新兴日堪追。隔水蝉鸣后，当檐雁过时。 
雨馀槐穟重，霜近药苗衰。不以朝簪贵，多将野客期。知

谁言高静意，不异在衡茅。竹冷人离洞，天晴鹤出巢。 
深篱藏白菌，荒蔓露青匏。几见中宵月，清光坠树梢。斋

逍遥人事外，杖屦入杉萝。草色寒犹在，虫声晚渐多。 
静逢山鸟下，幽称野僧过。几许新开菊，闲从落叶和。知

留情清景宴，朝罢有馀闲。蝶散红兰外，萤飞白露间。 
墙高微见寺，林静远分山。吟足期相访，残阳自掩关。斋

深斋尝独处，讵肯厌秋声。翠筱寒愈静，孤花晚更明。 
每因逢石坐，多见抱书行。入夜听疏杵，遥知耿此情。知

苍翠经宵在，园庐景自深。风凄欲去燕，月思向来砧。 
碧石当莎径，寒烟冒竹林。杯瓢闲寄咏，清绝是知音。斋

门巷唯苔藓，谁言不称贫。台闲人下晚，果熟鸟来频。 
石脉潜通井，松枝静离尘。残蔬得晴后，又见一番新。知

卷帘天色静，近濑觉衣单。蕉叶犹停翠，桐阴已爽寒。 
云从高处望，琴爱静时弹。正去重阳近，吟秋意未阑。斋

竹径通邻圃，清深称独游。虫丝交影细，藤子坠声幽。 
积润苔纹厚，迎寒荠叶稠。闲来寻古画，未废执茶瓯。知

风物已萧飒，晚烟生霁容。斜分紫陌树，远隔翠微钟。 
宿客论文静，闲灯落烬重。无穷林下意，真得古人风。斋



   卷514_54 【上翰林蒋防舍人】朱庆馀 

清重可过知内制，从前礼绝外庭人。看花在处多随驾， 
召宴无时不及旬。马自赐来骑觉稳，诗缘得后意长新。 
应怜独在文场久，十有馀年浪过春。斋



   卷514_55 【上翰林李舍人】朱庆馀 

记得早年曾拜识，便怜孤进赏文章。免令汩没惭时辈， 
与作声名彻举场。一自凤池承密旨，今因世路接馀光。 
云泥虽隔思长在，纵使无成也不忘。斋



   卷514_56 【题章正字道正新居（孝标）】朱庆馀 

独在御楼南畔住，生涯还似旧时贫。全无竹可侵行径， 
一半花犹属别人。吟处不妨嫌鼓闹，眼前唯称与僧邻。 
近来渐觉青莎巷，车马过从已有尘。斋



   卷514_57 【送李馀及第归蜀】朱庆馀 

从得高科名转盛，亦言归去满城知。发时谁不开筵送， 
到处人争与马骑。剑路红蕉明栈阁，巴村绿树荫神祠。 
乡中后辈游门馆，半是来求近日诗。斋



   卷514_58 【送唐中丞开淘西湖夏日游泛因书示郡人】朱庆馀 

萍岸新淘见碧霄，中流相去忽成遥。空馀孤屿来诗景， 
无复横槎碍柳条。红旆路幽山翠湿，锦帆风起浪花飘。 
共知浸润同雷泽，何虑川源有旱苗。斋



   卷514_59 【过旧宅（一作题王侯废宅）】朱庆馀 

古巷戟门谁旧宅，早曾闻说属官家。更无新燕来巢屋， 
唯有闲人去看花。空厩欲摧尘满枥，小池初涸草侵沙。 
荣华事歇皆如此，立马踟蹰到日斜。斋



   卷514_60 【鄂渚送白舍人赴杭州】朱庆馀 

岂知鹦鹉洲边路，得见凤凰池上人。
从此不同诸客礼，故乡西与郡城邻。



   卷514_61 【题崔驸马林亭】朱庆馀 

选居幽近御街东，易得诗人聚会同。白练鸟飞深竹里， 
朱弦琴在乱书中。亭开山色当高枕，楼静箫声落远风。 
何事宦涂犹寂寞，都缘清苦道难通。知



   卷514_62 【赠韩协律】朱庆馀 

永日微吟在竹前，骨清唯爱漱寒泉。门闲多有投文客， 
身病长无买药钱。岭寺听猿频独宿，湖亭避宴动经年。 
亲知尽怪疏荣禄，的是将心暗学禅。知



   卷514_63 【自萧关望临洮】朱庆馀 

玉关西路出临洮，风卷边沙入马毛。寺寺院中无竹树， 
家家壁上有弓刀。惟怜战士垂金甲，不尚游人著白袍。 
日暮独吟秋色里，平原一望戍楼高。知



   卷514_64 【送崔约下第归淮南觐省】朱庆馀 

远忆拜亲留不住，出门行计与谁同。程涂半是依船上， 
请谒多愁值雨中。堰水静连堤树绿，村桥时映野花红。 
回期须及来春事，莫便江边逐钓翁。知



   卷514_65 【羽林郎】朱庆馀 

紫髯年少奉恩初，直阁将军尽不如。酒后引兵围百草， 
风前驻旆领边书。宅将公主同时赐，官与中郎共日除。 
大笑鲁儒年四十，腰间犹未识金鱼。知



   卷514_66 【归故园】朱庆馀 

桑柘骈阗数亩间，门前五柳正堪攀。尊中美酒长须满， 
身外浮名总是闲。竹径有时风为扫，柴门无事日常关。 
于焉已是忘机地，何用将金别买山。知



   卷514_67 【同友人看花】朱庆馀 

寻花不问春深浅，纵是残红也入诗。
每个树边行一匝，谁家园里最多时。



   卷514_68 【种花】朱庆馀 

忆昔两京官道上，可怜桃李昼阴垂。
不知谁作巡花使，空记玄宗遣种时。



   卷514_69 【早发庐江涂中遇雪寄李侍御】朱庆馀 

芦苇声多雁满陂，湿云连野见山稀。
遥知将吏相逢处，半是春城贺雪归。



   卷514_70 【登望云亭招友】朱庆馀 

日日恐无云可望，不辞逐静望来频。
共知亭下眠云远，解到上头能几人。



   卷514_71 【刘补阙西亭晚宴】朱庆馀 

虫声已尽菊花干，共立松阴向晚寒。
对酒看山俱惜去，不知斜月下栏干。



   卷514_72 【送长安罗少府】朱庆馀 

科名再得年犹少，今日休官更觉贤。去国已辞趋府伴， 
向家还入渡江船。雪晴新雁斜行出，潮落残云远色鲜。 
在处若逢山水住，到时应不及秋前。斋



   卷514_73 【林下招胡长官（一作寄招胡明府）】朱庆馀 

语低清貌似休粮，称著朱衣入草堂。
销暑近来无别物，桂阴当午满绳床。



   卷514_74 【与真上人一二禅师题玢寺主院】朱庆馀 

杖屦相随任处便，不唯空寄上方眠。
归时亦取湖边路，晚映枫林共上船。



   卷514_75 【寻僧】朱庆馀 

吟背春城出草迟，天晴紫阁赴僧期。
山边树下行人少，一派新泉日午时。



   卷514_76 【题王丘长史宅】朱庆馀 

更无人吏在门前，不似居官似学仙。药气暗侵朝服上， 
花阴晚到簿书边。玉琴闲把看山坐，筒簟长铺与客眠。 
时见街中骑瘦马，低头只是为诗篇。知



   卷514_77 【寄刘少府】朱庆馀 

唯爱图书兼古器，在官犹自未离贫。
更闻县去青山近，称与诗人作主人。



   卷514_78 【哭胡遇】朱庆馀 

寻僧昨日尚相随，忽见绯幡意可知。题处旧诗休更读， 
买来新马忆曾骑。不应随分空营奠，终拟求人与立碑。 
每向宣阳里中过，遥闻哭临泪先垂。斋



   卷514_79 【自述】朱庆馀 

诗人甘寂寞，居处遍苍苔。后夜蟾光满，邻家树影来。 
岂知莲帐好，自爱草堂开。愿答相思意，援毫愧不才。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十五 
 
   
　 
　

　
 　



   卷515_1 【省试晦日与同志昆明池泛舟】朱庆馀 

故人同泛处，远色望中明。静见沙痕露，微思月魄生。 
周回馀雪在，浩渺暮云平。戏鸟随兰棹，空波荡石鲸。 
劫灰难问理，岛树偶知名。自省曾追赏，无如此日情。斋



   卷515_2 【送崔拾遗赴阙】朱庆馀 

清貌凌寒玉，朝来拜拾遗。行承天子诏，去感主人知。 
剑佩分班日，风霜独立时。名高住不得，非与九霄期。古



   卷515_3 【酬李处士见赠】朱庆馀 

干上非无援，才多却累身。云霄未得路，江海作闲人。 
久别唯谋道，相逢不话贫。行藏一如此，可便老风尘。知



   卷515_4 【送僧游温州】朱庆馀 

夏满随所适，江湖非系缘。卷经离峤寺，隔苇上秋船。 
水落无风夜，猿啼欲雨天。石门期独往，谢守有遗篇。主



   卷515_5 【梦谢亭】朱庆馀 

梦后何人见，孤亭似旧时。褰开诚得地，冥感竟因诗。 
不往过应少，悲来下独迟。顾惭非谢客，灵贶杳难追。斋



   卷515_6 【河亭】朱庆馀 

孤亭临绝岸，猿鸟识幽蹊。花落曾谁到，诗成独未题。 
潮痕经雨在，石笋与杉齐。谢守便登陟，秋来屐齿低。古



   卷515_7 【送吴秀才之山西】朱庆馀 

泽潞西边路，兰桡北去人。出门谁恨别，投分不缘贫。 
杯酒从年少，知音在日新。东湖发诗意，夏卉竟如春。知



   卷515_8 【和处州严郎中游南溪】朱庆馀 

四望非人境，从前洞穴深。潭清蒲远岸，岚积树无阴。 
看草初移屐，扪萝忽并簪。世嫌山水僻，谁伴谢公吟。主



   卷515_9 【秋宵宴别卢侍御】朱庆馀 

风亭弦管绝，玉漏一声新。绿茗香醒酒，寒灯静照人。 
清班无意恋，素业本来贫。明发青山道，谁逢去马尘。斋



   卷515_10 【酬于訢校书见贻】朱庆馀 

能□得从军，清嬴□□□。绮罗徒满目，山水不离心。 
暂别愁花老，相思倚竹阴。家贫无以养，未可话抽簪。古



   卷515_11 【送石协律归吴兴别业】朱庆馀 

识来无定居，此去复何如。一与耕者遇，转将朝客疏。 
资身唯药草，教子但诗书。曾许黄庭本，斯言岂合虚。知



   卷515_12 【同卢校书游新兴寺】朱庆馀 

山深云景别，有寺亦堪过。才子将迎远，林僧气性和。 
潭清蒲影定，松老鹤声多。岂不思公府，其如野兴何。主



   卷515_13 【送马秀才】朱庆馀 

清貌不识睡，见来尝苦吟。风尘归省日，江海寄家心。 
与鹤期前岛，随僧过远林。相于竟何事，无语与知音。斋



   卷515_14 【赠律师院】朱庆馀 

粉壁通莲径，扁舟到不迷。苇声过枕上，湖色满窗西。 
但见修行苦，谁论夏腊低。闲看种来树，已觉与身齐。古



   卷515_15 【送僧往台岳】朱庆馀 

五城初罢讲，海上忆闲行。触雪麻衣静，登山竹锡轻。 
天寒岳寺出，日晚岛泉清。坐与幽期遇，何人识此情。知



   卷515_16 【送惠雅上人西游】朱庆馀 

五湖僧独往，此去与谁期。兴远常怜鹤，禅馀肯废诗。 
望云回寺晚，为讲到城迟。还想安居日，应当后夏时。主



   卷515_17 【将之上京留别淮南书记李侍御】朱庆馀 

半似无名位，门当静处开。人心皆向德，物色不供才。 
酒兴春边过，军谋意外来。取名荣相府，却虑诏书催。斋



   卷515_18 【送祝秀才归衢州】朱庆馀 

旧隐縠溪上，忆归年已深。学徒花下别，乡路雪边寻。 
骑吏陪春赏，江僧伴晚吟。高科如在意，当自惜光阴。古



   卷515_19 【过孟浩然旧居】朱庆馀 

命合终山水，才非不称时。冢边空有树，身后独无儿。 
散尽诗篇本，长存道德碑。平生谁见重，应只是王维。知



   卷515_20 【送虚上人游天台】朱庆馀 

青冥通去路，谁见独随缘。此地春前别，何山夜后禅。 
石桥隐深树，朱阙见晴天。好是修行处，师当住几年。主



   卷515_21 【孔尚书致仕因而有寄赠】朱庆馀 

高人心易足，三表乞身闲。与世长疏索，唯僧得往还。 
直声留阙下，生事在林间。时复逢清景，乘车看远山。斋



   卷515_22 【和处州韦使君新开南溪】朱庆馀 

地里光图谶，樵人共说深。悠然想高躅，坐使变荒岑。 
疏凿因殊旧，亭台亦自今。静容猿暂下，闲与鹤同寻。 
转旆驯禽起，褰帷瀑溜侵。石稀潭见底，岚暗树无阴。 
跻险难通屐，攀栖称抱琴。云风开物意，潭水识人心。 
携榼巡花遍，移舟惜景沈。世嫌山水僻，谁伴谢公吟。知



   卷515_23 【送罗先辈书记归后却还闽中留别】朱庆馀 

同是越人从小别，忽归乡里见皆惊。湖边访旧知谁在， 
幕下留欢但觉荣。望岭又生红槿思，登车岂倦白云程。 
况当季父承恩日，廉问南州政已成。知



   卷515_24 【送浙东陆中丞】朱庆馀 

坐将文教镇藩维，花满东南圣主知。公务肯容私暂入， 
丰年长与德相随。无贤不是朱门客，有子皆如玉树枝。 
自爱此身居乐土，咏歌林下日忘疲。知



   卷515_25 【送元处士游天台】朱庆馀 

青冥路口绝人行，独与僧期上赤城。树列烟岚春更好， 
溪藏冰雪夜偏明。空山雉雊禾苗短，野馆风来竹气清。 
若过石桥看瀑布，不妨高处便题名。知



   卷515_26 【吴兴新堤】朱庆馀 

春堤一望思无涯，树势还同水势斜。深映菰蒲三十里， 
晴分功利几千家。谋成既不劳人力，境远偏宜隔浪花。 
若与青山长作固，汀洲肯恨柳丝遮。知



   卷515_27 【酬萧员外见寄】朱庆馀 

麦风吹雨正徘徊，忽报书从郡阁来。道薄谬应宗伯选， 
诗成徒费谢公才。九霄示路空知感，十上惊魂尚未回。 
胜寄幸容溪馆宿，龙钟惭见妓筵开。倘期霁后陪新兴， 
一滴还须当一杯。古



   卷515_28 【台州郑员外郡斋双鹤】朱庆馀 

丹顶分明音响别，况闻来处隔云涛。情悬碧落飞何晚， 
立近清池意自高。向夜双栖惊玉漏，临轩对舞拂朱袍。 
仙郎为尔开笼早，莫虑回翔损羽毛。古



   卷515_29 【送窦秀才】朱庆馀 

江南才子日纷纷，少有篇章得似君。清话未同山寺宿， 
离歌已向客亭闻。梅天马上愁黄鸟，泽国帆前见白云。 
通籍名高年又少，回头应笑晚从军。古



   卷515_30 【送邵州林使君】朱庆馀 

轩车此去也逢时，地近湘南颇入诗。一月计程那是远， 
中年出守未为迟。水边花气熏章服，岭上岚光照画旗。 
想得化行风土变，州人应为立生祠。古



   卷515_31 【送饶州张使君】朱庆馀 

白头为郡清秋别，山水南行岂觉赊。楚老只应思入境， 
吴儿从此去移家。馆依高岭分樟叶，路出重江见苇花。 
务退唯当吟咏苦，留心曾不在生涯。古



   卷515_32 【题开元寺】朱庆馀 

西入山门十里程，粉墙书字甚分明。萧帝坏陵深虎迹， 
广师遗院闭松声。长廊画剥僧形影，石壁尘昏客姓名。 
何必更将空色遣，眼前人事是浮生。古



   卷515_33 【与庞复言携酒望洞庭】朱庆馀 

南湖春色通平远，贪记诗情忘酒杯。帆自巴陵山下过， 
雨从神女峡边来。青蒲映水疏还密，白鸟翻空去复回。 
尽日与君同看望，了然胜见画屏开。古



   卷515_34 【送浙东周判官】朱庆馀 

久闻从事沧江外，谁谓无官已白头。来备戎装嘶数骑， 
去持丹诏入孤舟。蝉鸣远驿残阳树，鹭起湖田片雨秋。 
到日重陪丞相宴，镜湖新月在城楼。古



   卷515_35 【塞下曲】朱庆馀 

万里去长征，连年惯野营。入群来择马，抛伴去擒生。 
箭撚雕翎阔，弓盘鹊角轻。问看行近远，西过受降城。知



   卷515_36 【送僧】朱庆馀 

客行皆有为，师去是闲游。野望携金策，禅栖寄石楼。 
山深松翠冷，潭静菊花秋。几处题青壁，袈裟溅瀑流。主



   卷515_37 【望早日】朱庆馀 

窗下闻鸡后，苍茫映远林。才分天地色，便禁虎狼心。 
是处程涂远，何山洞府深。此时堪伫望，万象豁尘襟。斋



   卷515_38 【旅中秋月有怀】朱庆馀 

久客未还乡，中秋倍可伤。暮天飞旅雁，故国在衡阳。 
岛外归云迥，林间坠叶黄。数宵千里梦，时见旧书堂。古



   卷515_39 【十六夜月】朱庆馀 

昨夜忽已过，冰轮始觉亏。孤光犹不定，浮世更堪疑。 
影落澄江海，寒生静路岐。皎然银汉外，长有众星随。知



   卷515_40 【行路难】朱庆馀 

世事浇浮后，艰难向此生。人心不自足，公道为谁平。 
德丧淳风尽，年荒蔓草盈。堪悲山下路，非只客中行。主



   卷515_41 【闲居冬末寄友人】朱庆馀 

短亭分袂后，倚槛思偏孤。雨雪落残腊，轮蹄在远涂。 
人情难故旧，草色易凋枯。共有男儿事，何年入帝都。斋



   卷515_42 【望九疑】朱庆馀 

浮生犹役役，未得便寻真。白日如无路，青山岂有人。 
烟收遥岫小，雨过晚川新。倚杖何凝望，中宵梦往频。古



   卷515_43 【赠陈逸人】朱庆馀 

乐道辞荣禄，安居桂水东。得闲多事外，知足少年中。 
药圃无凡草，松庭有素风。朝昏吟步处，琴酒与谁同。知



   卷515_44 【湖中闲夜遣兴】朱庆馀 

钓艇同琴酒，良宵背水滨。风波不起处，星月尽随身。 
浦迥湘烟卷，林香岳气春。谁知此中兴，宁羡五湖人。主



   卷515_45 【题娥皇庙】朱庆馀 

娥皇挥涕处，东望九疑天。往事难重问，孤峰尚惨然。 
夜深寒峒响，秋近碧萝鲜。未省明君意，遗踪万古传。斋



   卷515_46 【送友人赴举】朱庆馀 

世路□□久，嗟君进取身。十年虽苦志，万里托何人。 
处困非乖道，求名本为亲。惟应□□意，先与化龙鳞。古



   卷515_47 【中秋月】朱庆馀 

自古分功定，唯应缺又盈。一宵当皎洁，四海尽澄清。 
静觉风微起，寒过雪乍倾。孤高稀此遇，吟赏倍牵情。知



   卷515_48 【宿山居】朱庆馀 

山店灯前客，酬身未有媒。乡关贫后别，风雨夜深来。 
上国求丹桂，衡门长绿苔。堪惊双鬓雪，不待岁寒催。主



   卷515_49 【夏末留别洞庭知己】朱庆馀 

清秋时节近，分袂独凄然。此地折高柳，何门听暮蝉。 
浪摇湖外日，山背楚南天。空感迢迢事，荣归在几年。斋



   卷515_50 【过洞庭】朱庆馀 

帆挂狂风起，茫茫既往时。波涛如未息，舟楫亦堪疑。 
旅雁投孤岛，长天下四维。前程有平处，谁敢与心期。古



   卷515_51 【旅中过重阳】朱庆馀 

一岁重阳至，羁游在异乡。登高思旧友，满目是穷荒。 
草际飞云片，天涯落雁行。故山篱畔菊，今日为谁黄。知



   卷515_52 【送人下第归】朱庆馀 

独立身难达，新春与志违。异乡青草长，故国白头归。 
岸阔湖波溢，程遥楚岫微。高秋期再会，此去莫忘机。主



   卷515_53 【叙吟】朱庆馀 

雅道辛勤久，潜疑鬓雪侵。未能酬片善，难更免孤吟。 
有景皆牵思，无愁不到心。遥天一轮月，几夜见西沈。斋



   卷515_54 【塞下感怀】朱庆馀 

塞下闲为客，乡心岂易安。程涂过万里，身事尚孤寒。 
竟日风沙急，临秋草木残。何年方致主，时拂剑尘看。古



   卷515_55 【宿江馆】朱庆馀 

江馆迢遥处，知音信渐赊。夜深乡梦觉，窗下月明斜。 
起雁看荒草，惊波尚白沙。那堪动乡思，故国在天涯。知



   卷515_56 【早梅】朱庆馀 

天然根性异，万物尽难陪。自古承春早，严冬斗雪开。 
艳寒宜雨露，香冷隔尘埃。堪把依松竹，良涂一处栽。主



   卷515_57 【夏日访贞上人院】朱庆馀 

炎夏寻灵境，高僧澹荡中。命棋隈绿竹，尽日有清风。 
流水离经阁，闲云入梵宫。此时袪万虑，直似出尘笼。斋



   卷515_58 【春日旅次】朱庆馀 

林中莺又啭，为客恨因循。故里遥千里，青春过数春。 
弟兄来渐少，岁月去何频。早晚荣归计，中堂会所亲。古



   卷515_59 【赠至寂禅师】朱庆馀 

处世唯据衲，禅门几岁寒。法空无所染，性悟不多看。 
竟日门长掩，相逢草自残。有时寻道侣，飞锡度峰峦。知



   卷515_60 【闲居即事】朱庆馀 

深嶂多幽景，闲居野兴清。满庭秋雨过，连夜绿苔生。 
石面横琴坐，松阴采药行。超然尘事外，不似绊浮名。主



   卷515_61 【废宅花】朱庆馀 

数树荒庭上，芬芳映绿苔。自缘逢暖发，不是为人开。 
色艳莺犹在，香消蝶已回。相从无胜事，谁向此倾杯。斋



   卷515_62 【寄友人】朱庆馀 

当代知音少，相思在此身。一分南北路，长问往来人。 
是处应为客，何门许扫尘。凭书正惆怅，蜀魄数声新。古



   卷515_63 【途中感怀】朱庆馀 

世上名利牵，途中意惨然。到家能几日，为客便经年。 
迹似萍随水，情同鹤在田。何当功业遂，归路下遥天。知



   卷515_64 【赠道者】朱庆馀 

独住神仙境，门当瀑布开。地多临水石，行不惹尘埃。 
风起松花散，琴鸣鹤翅回。还归九天上，时有故人来。主



   卷515_65 【长安春日野中】朱庆馀 

青春思楚地，闲步出秦城。满眼是岐路，何年见弟兄。 
烟霞装媚景，霄汉指前程。尽日徘徊处，归鸿过玉京。斋



   卷515_66 【长城】朱庆馀 

秦帝防胡虏，关心倍可嗟。一人如有德，四海尽为家。 
往事乾坤在，荒基草木遮。至今徒者骨，犹自哭风沙。古



   卷515_67 【酬李躔侍御】朱庆馀 

此去非关兴，君行不当游。无因两处马，共饮一溪流。主



   卷515_68 【别李侍御后亭夜坐却寄】朱庆馀 

已作亭下别，未忘灯下情。吟多欲就枕，更漏转分明。古



   卷515_69 【题钱宇别墅】朱庆馀 

林居向晚饶清景，惜去非关恋酒杯。石净每因杉露滴， 
地幽渐觉水禽来。药蔬秋后供僧尽，竹杖吟中望月回。 
红叶闲飘篱落迥，行人远见草堂开。古



   卷515_70 【近试上张籍水部（一作闺意献张水部）】朱庆馀 

洞房昨夜停红烛，待晓堂前拜舅姑。
妆罢低声问夫婿，画眉深浅入时无。



   卷515_71 【留别卢玄休归荆门】朱庆馀 

江边离别心，言罢各沾襟。以我去帆远，知君离恨深。 
云开孤鸟出，浪起白鸥沈。更作来年约，阳台许伴寻。斋



   卷515_72 【采莲】朱庆馀 

隔烟花草远濛濛，恨个来时路不同。
正是停桡相遇处，鸳鸯飞去急流中。



   卷515_73 【都门晚望】朱庆馀 

绿槐花堕御沟边，步出都门雨后天。
日暮野人耕种罢，烽楼原上一条烟。



   卷515_74 【舜井】朱庆馀 

碧甃磷磷不记年，青萝锁在小山颠。
向来下视千山水，疑是苍梧万里天。



   卷515_75 【商州王中丞留吃枳壳】朱庆馀 

方物就中名最远，只应愈疾味偏佳。
若交尽乞人人与，采尽商山枳壳花。



   卷515_76 【登玄都阁】朱庆馀 

野色晴宜上阁看，树阴遥映御沟寒。
豪家旧宅无人住，空见朱门锁牡丹。



   卷515_77 【赠凤翔柳司录】朱庆馀 

杏园北寺题名日，数到如今四十年。
点检生涯与官职，一茎野竹在身边。



   卷515_78 【啄木儿】朱庆馀 

丁丁向晚急还稀，啄遍庭槐未肯归。
终日与君除蠹害，莫嫌无事不频飞。



   卷515_79 【榜曲】朱庆馀 

荷花明灭水烟空，惆怅来时径不同。
欲到前洲堪入处，鸳鸯飞出碧流中。



   卷515_80 【逢山人】朱庆馀 

星月相逢现此身，自然无迹又无尘。
秋来若向金天会，便是青莲叶上人。



   卷515_81 【过耶溪】朱庆馀 

春溪缭绕出无穷，两岸桃花正好风。
恰是扁舟堪入处，鸳鸯飞起碧流中。



   卷515_82 【贺张水部员外拜命】朱庆馀 

省中官最美，无似水曹郎。前代佳名逊，当时重姓张。 
白须吟丽句，红叶吐朝阳。徒有归山意，君恩未可忘。古



   卷515_83 【送璧州刘使君】朱庆馀 

王府登朝后，巴乡典郡新。江分入峡路，山见采鞭人。 
旧业孤城梦，生祠几处身。知君素清俭，料得却来贫。知



   卷515_84 【赠江夏卢使君】朱庆馀 

诗人中最屈，无与使君俦。白发虽求退，明时合见收。 
登山犹自健，纵酒可多愁。好是能骑马，相逢见鄂州。主



   卷515_85 【送崔秀才游江陵】朱庆馀 

樽前荆楚客，云外思萦回。秦野春已尽，商山花正开。 
鸥惊帆乍起，虹见雨初来。自有归期在，蝉声处处催。斋



   卷515_86 【观涛】朱庆馀 

木落霜飞天地清，空江百里见潮生。鲜飙出海鱼龙气， 
晴雪喷山雷鼓声。云日半阴川渐满，客帆皆过浪难平。 
高楼晓望无穷意，丹叶黄花绕郡城。斋



   卷515_87 【南湖】朱庆馀 

湖上微风小槛凉，翻翻菱荇满回塘。野船著岸入春草， 
水鸟带波飞夕阳。芦叶有声疑露雨，浪花无际似潇湘。 
飘然蓬艇东归客，尽日相看忆楚乡。斋



   卷515_88 【镜湖西岛言事】朱庆馀 

慵拙幸便荒僻地，纵闻猿鸟亦何愁。偶因药酒欺梅雨， 
却著寒衣过麦秋。岁计有馀添橡实，生涯一半在渔舟。 
世人若便无知己，应向此溪成白头。斋



   卷515_89 【送刘思复南河从军】朱庆馀 

七千里别宁无恨，且贵从军乐事多。不驻节旄先候发， 
偶逢山寺亦难过。蛮人独放畬田火，海兽群游落日波。 
远作受恩身不易，莫抛书剑近笙歌。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十六 
 
   
　 
　

　
 　



   卷516_1 【宣武军镇作】王彦威 

天兵十万勇如貔，正是酬恩报国时。汴水波澜喧鼓角， 
隋堤杨柳拂旌旗。前驱红旆关西将，坐间青娥赵国姬。 
寄语长安旧冠盖，粗官到底是男儿。主



   卷516_2 【春雪映早梅】庾敬休 

清晨凝雪彩，新候变庭梅。树爱春荣遍，窗惊曙色催。 
寒江添粉壁，积润履青苔。分明六出瑞，隐映几枝开。 
闻笛花疑落，挥琴兴转来。曲成非寡和，长使思悠哉。主



   卷516_3 【题雁塔】许玫 

宝轮金地压人寰，独坐苍冥启玉关。北岭风烟开魏阙， 
南轩气象镇商山。灞陵车马垂杨里，京国城池落照间。 
暂放尘心游物外，六街钟鼓又催还。主



   卷516_4 【从军行】厉玄 

边草旱不春，剑光增野尘。战场收骥尾，清瀚怯龙鳞。 
帆色起归越，松声厌避秦。几时逢范蠡，处处是通津。斋



   卷516_5 【寄婺州温郎中（时刺睦州）】厉玄 

积雪没兰溪，邻州望不迷。波中分雁宿，树杪接猿啼。 
婺女家空在，星郎手未携。故山新寺额，掩泣荷重题。古



   卷516_6 【送顾非熊及第归茅山】厉玄 

故山登第去，不似旧归难。帆卷江初夜，梅生洞少寒。 
采薇留客饮，折竹扫仙坛。名在仪曹籍，何人肯挂冠。知



   卷516_7 【送黄晔明府岳州湘阴赴任】厉玄 

恩沾谴雪几人同，归宰湘阴六月中。商岭马嘶残暑雨， 
席帆高挂早秋风。贡名频向书闱失，飞檄曾传朔漠空。 
西省尚嗟君宦远，水鸡啼处莫听鸿。知



   卷516_8 【缑山月夜闻王子晋吹笙】厉玄 

缑山明月夜，岑寂隔尘氛。紫府参差曲，清宵次第闻。 
韵流多入洞，声度半和云。拂竹鸾惊侣，经松鹤对群。 
蟾光听处合，仙路望中分。坐惜千岩曙，遗香过汝坟。知



   卷516_9 【和白敏中圣德和平致兹休运岁终功就合咏盛明呈上】魏扶 

萧关新复旧山川，古戍秦原景象鲜。戎虏乞降归惠化， 
皇威渐被慑腥膻。穹庐远戍烟尘灭，神武光扬竹帛传。 
左衽尽知歌帝泽，从兹不更备三边。知



   卷516_10 【贡院题】魏扶 

梧桐叶落满庭阴，锁闭朱门试院深。
曾是昔年辛苦地，不将今日负初心。



   卷516_11 【赋愁】魏扶 

愁。迥野，深秋。生枕上，起眉头。闺阁危坐，风尘远游。 
巴猿啼不住，谷水咽还流。送客泊舟入浦，思乡望月登楼。 
烟波早晚长羁旅，弦管终年乐五侯。斋



   卷516_12 【登郡中销暑楼寄东川汝士】杨汉公 

岧峣下瞰霅溪流，极目烟波望梓州。
虽有清风当夏景，只能销暑不销忧。



   卷516_13 【明月楼】杨汉公 

吴兴城阙水云中，画舫青帘处处通。
溪上玉楼楼上月，清光合作水晶宫。



   卷516_14 【送阆州妓人归老】何扶 

竹翠婵娟草径幽，佳人归老傍汀洲。玉蟾露冷梁尘暗， 
金凤花开云鬓秋。十亩稻香新绿野，一声歌断旧青楼。 
芭蕉半卷西池雨，日暮门前双白鸥。斋



   卷516_15 【寄旧同年】何扶 

金榜题名墨尚新，今年依旧去年春。
花间每被红妆问，何事重来只一人。



   卷516_16 【望九华山】柴夔 

九华如剑插云霓，青霭连空望欲迷。北截吴门疑地尽， 
南连楚界觉天低。龙池水蘸中秋月，石路人攀上汉梯。 
惆怅旧游无复到，会须登此出尘泥。知



   卷516_17 【寄妾赵氏（一作赵氏诗）】房千里 

鸾凤分飞海树秋，忍听钟鼓越王楼。只应霜月明君意， 
缓抚瑶琴送我愁。山远莫教双泪尽，雁来空寄八行幽。 
相如若返临邛市，画舸朱轩万里游。知



   卷516_18 【早行】刘郇伯 

钟静人犹寝，天高月自凉。一星深戍火，残月半桥霜。 
客老愁尘下，蝉寒怨路傍。青山依旧色，宛是马卿乡。主



   卷516_19 【句】刘郇伯 

人生分外愁。（郇伯与范酂为友，酂得句云： 
“岁尽天涯雨。”久而莫属，郇伯云云，范甚赏之。 
见《北梦琐言》）主



   卷516_20 【赠成都僧】李章武 

南宗尚许通方便，何处心中更有经。
好去苾刍云水畔，何山松柏不青青。



   卷516_21 【享太庙乐章】萧仿 

圣祚无疆，庆传乐章。金枝繁茂，玉叶延长。 
海渎常晏，波涛不扬。汪汪美化，垂范今王。知



   卷516_22 【享太庙乐章】萧仿 

于铄丕嗣，惟帝之光。羽籥象德，金石荐祥。 
圣系无极，景命永昌。神降上哲，维天配长。主



   卷516_23 【答杨尚书】柳棠 

未向燕台逢厚礼，幸因社会接馀欢。
一鱼吃了终无愧，鹍化为鹏也不难。



   卷516_24 【席上戏东川杨尚书】柳棠 

莫言名位未相俦，风月何曾阻献酬。
前辈不须轻后辈，靖安今日在衡州。



   卷516_25 【缑山月夜闻王子晋吹笙（与厉玄同题）】钟辂 

月满缑山夜，风传子晋笙。初闻盈谷远，渐听入云清。 
杳异人间曲，遥分鹤上情。孤鸾惊欲舞，万籁寂无声。 
此夕留烟驾，何时返玉京。唯愁音响绝，晓色出都城。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十七 
 
   
　 
　

　
 　



   卷517_1 【南溪书院】杨发 

茅屋住来久，山深不置门。草生垂井口，花发接篱根。 
入院将雏鸟，攀萝抱子猿。曾逢异人说，风景似桃源。主



   卷517_2 【春园醉醒闲卧小斋】杨发 

酣醉送馀春，醒来恨更频。花残蜂蠹物，叶暗鸟欺人。 
帘闭高眠贵，斋空浩气新。从今北窗蝶，长是梦中身。斋



   卷517_3 【小园秋兴】杨发 

谁言帝城里，独作野人居。石磴晴看叠，山苗晚自锄。 
相惭五秉粟，尚癖一车书。昔日扬雄宅，还无卿相舆。古



   卷517_4 【与诸公池上待月】杨发 

树密云萦岸，池遥水际空。芰开方吐镜，蘋动欲含风。 
渐映沙汀白，微分渚叶红。金波宜共赏，仙棹一宵同。知



   卷517_5 【檐雀】杨发 

弱羽怯孤飞，投檐幸所依。衔环唯报德，贺厦本知归。 
红觜休争顾，丹心自识机。从来攀凤足，生死恋光辉。主



   卷517_6 【残花（一作罗隐诗）】杨发 

已笑良时晚，仍悲别酒催。暖芳随日薄，残片逐风回。 
黛敛愁歌扇，妆残泣镜台。繁阴莫矜衒，终是共尘埃。斋



   卷517_7 【山泉（一作李才江诗）】杨发 

半空飞下水，势去响如雷。静彻啼猿寺，高陵坐客台。 
耳同经剑阁，身若到天台。溅树吹成冻，邻祠触作灰。 
深中试榔栗，浅处落莓苔。半夜重城闭，潺湲枕底来。斋



   卷517_8 【秋晚日少陵原游山泉之什】杨发 

喧浊侵肌性未沈，每来云外恣幽寻。尘衣更喜秋泉洁， 
倦迹方依竹洞深。暂过偶然应系分，有期终去但劳心。 
唯怜一夜空山月，似许他年伴独吟。斋



   卷517_9 【秋晴独立南亭】杨发 

昼对南风独闭关，暗期幽鸟去仍还。如今有待终身贵， 
未若忘机尽日闲。心似蒙庄游物外，官惭许掾在人间。 
开襟自向清风笑，无限秋光为解颜。斋



   卷517_10 【宿黄花馆】杨发 

孤馆萧条槐叶稀，暮蝉声隔水声微。年年为客路无尽， 
日日送人身未归。何处迷鸿离浦月，谁家愁妇捣霜衣。 
夜深不卧帘犹卷，数点残萤入户飞。斋



   卷517_11 【南野逢田客】杨发 

桑柘悠悠水蘸堤，晚风晴景不妨犁。高机犹织卧蚕子， 
下坂未饥逢饲妻。杏色满林羊酪熟，麦凉浮垄雉媒低。 
生时自乐死由命，万事在天管不迷。斋



   卷517_12 【东斋夜宴酬绍之起居见赠】杨发 

龙门八上不知津，唯有君心困益亲。白社追游名自远， 
青袍相映道逾新。十年江海鱼缄尽，一夜笙歌凤吹频。 
渐老旧交情更重，莫将美酒负良辰。斋



   卷517_13 【玩残花】杨发 

十日浓芳一岁程，东风初急眼偏明。
低枝似泥幽人醉，莫道无情似有情。



   卷517_14 【咏蛙】杨收 

兔边分玉树，龙底耀铜仪。会当同鼓吹，不复问官私。斋



   卷517_15 【笔】杨收 

虽匪囊中物，何坚不可钻。一朝操政柄，定使冠三端。知



   卷517_16 【嘲吴人观者】杨收 

尔幸无羸角，何用触吾藩。若是升堂者，还应自得门。斋



   卷517_17 【甲子岁书事（时会昌四年，讨刘稹也）】杨乘 

竖子未鼎烹，大君尚旰食。风雷随出师，云霞有战色。 
犒功椎万牛，募勇悬千帛。武士日曳柴，飞将兢执馘。 
喜气迎捷书，欢声送羽檄。天兵日雄强，桀犬稍离析。 
贼臂既已断，贼喉既已扼。乐祸但鲸鲵，同恶为肘腋。 
小大势难侔，逆顺初不敌。违命固天亡，恃险乖长策。 
虿毒久萌牙，狼顾非日夕。礼貌忽骄狂，疏奏遂指斥。 
动众岂佳兵，含忍恐无益。鸿恩既已孤，小效不足惜。 
腐儒一铅刀，投笔时感激。帝阍不敢干，恓恓坐长画。主



   卷517_18 【南徐春日怀古】杨乘 

六代骄奢地，三春物象繁。灵湖通涨海，天堑隔中原。 
晓渡高帆驶，阴风巨舰翻。旌旗西日落，戈甲夏云屯。 
豹变资陈武，龙飞拥晋元。风流前事尽，文物旧仪存。 
邪侮尝移润，忠贞几度冤。兴亡山兀兀，今古水浑浑。 
露滴蜂偷蕊，莺啼日到轩。酒肠堆曲糵，诗思绕乾坤。 
愁梦全无蝶，离忧每愧萱。形骸劳大块，玉石任炎昆。 
出处宁由己，升沈未足言。且应中圣乐，坐起任昏昏。主



   卷517_19 【吴中书事】杨乘 

十万人家天堑东，管弦台榭满春风。名归范蠡五湖上， 
国破西施一笑中。香径自生兰叶小，响廊深映月华空。 
尊前多暇但怀古，尽日愁吟谁与同。主



   卷517_20 【建邺怀古】杨乘 

故城故垒满江濆，尽是干戈旧苦辛。
见此即须知帝力，生来便作太平人。



   卷517_21 【榜句】杨乘 

伶俜乖拙两何如，昼泥琴声夜泥书。
数拍胡笳弹未熟，故人新命画胡车。



   卷517_22 【题杨收相公宅】尹璞 

祸福从来路不遥，偶然平地上烟霄。
烟霄未稳还平地，门对孤峰占寂寥。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十八 
 
   
　 
　

　
 　



   卷518_1 【明月照高楼】雍陶 

朗月何高高，楼中帘影寒。一妇独含叹，四坐谁成欢。 
时节屡已移，游旅杳不还。沧溟倘未涸，妾泪终不干。 
君若无定云，妾若不动山。云行出山易，山逐云去难。 
愿为边塞尘，因风委君颜。君颜良洗多，荡妾浊水间。主



   卷518_2 【酬秘书王丞见寄】雍陶 

朝下有闲思，南沟边水行。因来见寥落，转自叹平生。 
白首丈夫气，赤心知己情。留诗本相慰，却忆苦吟声。斋



   卷518_3 【僧金河戍客】雍陶 

惯猎金河路，曾逢雪不迷。射雕青冢北，走马黑山西。 
戍远旌幡少，年深帐幕低。酬恩须尽敌，休说梦中闺。古



   卷518_4 【孤桐】雍陶 

疏桐馀一干，风雨日萧条。岁晚琴材老，天寒桂叶凋。 
已悲根半死，复恐尾全焦。幸在龙门下，知音肯寂寥。知



   卷518_5 【秋露】雍陶 

白露暧秋色，月明清漏中。痕沾珠箔重，点落玉盘空。 
竹动时惊鸟，莎寒暗滴虫。满园生永夜，渐欲与霜同。主



   卷518_6 【送徐使君赴岳州】雍陶 

渺渺楚江上，风旗摇去舟。马归云梦晚，猿叫洞庭秋。 
别思满南渡，乡心生北楼。巴陵山水郡，应称谢公游。斋



   卷518_7 【送裴璋还蜀因亦怀归】雍陶 

客在剑门外，新年音信稀。自为千里别，已送几人归。 
陌上月初落，马前花正飞。离言殊未尽，春雨满行衣。古



   卷518_8 【送前鄠县李少府】雍陶 

近出圭峰下，还期又不赊。身闲多宿寺，官满未移家。 
罢钓临秋水，开尊对月华。自当蓬阁选，岂得卧烟霞。知



   卷518_9 【送宜春裴明府之任】雍陶 

南行春已满，路半水茫然。楚望花当渡，湘阴橘满川。 
山横湖色上，帆出鸟行前。此任无辞远，亲人贵用还。主



   卷518_10 【赠宗静上人】雍陶 

世上方传教，山中未得归。闲花飘讲席，驯鸽污禅衣。 
积雨谁过寺，残钟自掩扉。寒来垂顶帽，白发剃应稀。斋



   卷518_11 【同贾岛宿无可上人院】雍陶 

何处销愁宿，携囊就远僧。中宵吟有雪，空屋语无灯。 
静境唯闻铎，寒床但枕肱。还因爱闲客，始得见南能。古



   卷518_12 【和刘补阙秋园寓兴六首】雍陶 

水木夕阴冷，池塘秋意多。庭风吹故叶，阶露净寒莎。 
愁燕窥灯语，情人见月过。砧声听已别，虫响复相和。知

闭门无事后，此地即山中。但觉鸟声异，不知人境同。 
晚花开为雨，残果落因风。独坐还吟酌，诗成酒已空。斋

自得家林趣，常时在外稀。对僧餐野食，迎客著山衣。 
雀斗翻檐散，蝉惊出树飞。功成他日后，何必五湖归。知

秋色庭芜上，清朝见露华。疏篁抽晚笋，幽药吐寒芽。 
引水新渠净，登台小径斜。人来多爱此，萧爽似仙家。斋

禁掖朝回后，林园胜赏时。野人来辨药，庭鹤往看棋。 
晚日明丹枣，朝霜润紫梨。还因重风景，犹自有秋诗。知

圣代少封事，闲居方屏喧。漏寒云外阙，木落月中园。 
山鸟宿檐树，水萤流洞门。无人见清景，林下自开尊。斋



   卷518_13 【岳阳晚景】雍陶 

汉阳无远寺，见说过汾城。云雨经春客，江山几日程。 
终随鸥鸟去，只在海潮生。前路逢渔父，多愁问姓名。古



   卷518_14 【塞上宿野寺】雍陶 

塞上蕃僧老，天寒疾上关。远烟平似水，高树暗如山。 
去马朝常急，行人夜始闲。更深听刁斗，时到磬声间。知



   卷518_15 【寒食夜池上对月怀友】雍陶 

人间多别离，处处是相思。海内无烟夜，天涯有月时。 
跳鱼翻荇叶，惊鹊出花枝。亲友皆千里，三更独绕池。主



   卷518_16 【自述】雍陶 

万事谁能问，一名犹未知。贫当多累日，闲过少年时。 
灯下和愁睡，花前带酒悲。无谋常委命，转觉命堪疑。斋



   卷518_17 【送契玄上人南游】雍陶 

红叶落湘川，枫明映水天。寻钟过楚寺，拥锡上泷船。 
病客思留药，迷人待说禅。南中多古迹，应访虎溪泉。古



   卷518_18 【少年行（一作汉宫少年行）】雍陶 

不倚军功有侠名，可怜球猎少年情。戴铃健鹘随声下， 
撼珮骄骢弄影行。觅匠重装燕客剑，对人新按越姬筝。 
岂知儒者心偏苦，吟向秋风白发生。古



   卷518_19 【咏双白鹭（一作崔少府池鹭）】雍陶 

双鹭应怜水满池，风飘不动顶丝垂。立当青草人先见， 
行榜白莲鱼未知。一足独拳寒雨里，数声相叫早秋时。 
林塘得尔须增价，况与诗家物色宜。古



   卷518_20 【晴诗（一作塞路初晴）】雍陶 

晚虹斜日塞天昏，一半山川带雨痕。新水乱侵青草路， 
残烟犹傍绿杨村。胡人羊马休南牧，汉将旌旗在北门。 
行子喜闻无战伐，闲看游骑猎秋原。古



   卷518_21 【送徐山人归睦州旧隐】雍陶 

君在桐庐何处住，草堂应与戴家邻。初归山犬翻惊主， 
久别江鸥却避人。终日欲为相逐计，临岐空羡独行身。 
秋风钓艇遥相忆，七里滩西片月新。古



   卷518_22 【到蜀后记途中经历】雍陶 

剑峰重叠雪云漫，忆昨来时处处难。大散岭头春足雨， 
褒斜谷里夏犹寒。蜀门去国三千里，巴路登山八十盘。 
自到成都烧酒熟，不思身更入长安。古



   卷518_23 【忆山寄僧】雍陶 

尘路谁知蹋雪踪，到来空认出云峰。天晴远见月中树， 
风便细听烟际钟。阅世数思僧并院，忆山长羡鹤归松。 
新愁旧恨多难说，半在眉间半在胸。古



   卷518_24 【赠玉芝观王尊师】雍陶 

处处烟霞寻总遍，却来城市喜逢师。时流见说无人在， 
年纪唯应有鹤知。大药已成宁畏晚，小松初种不嫌迟。 
长忧一日归天去，未授灵方遣问谁。古



   卷518_25 【哭饶州吴谏议使君】雍陶 

忽闻身谢满朝惊，俄感鄱阳罢市情。遗爱永存今似古， 
高名不朽死如生。神仙难见青骡事，谏议空留白马名。 
授馆曾为门下客，几回垂泪过宣平。古



   卷518_26 【经杜甫旧宅】雍陶 

浣花溪里花多处，为忆先生在蜀时。万古只应留旧宅， 
千金无复换新诗。沙崩水槛鸥飞尽，树压村桥马过迟。 
山月不知人事变，夜来江上与谁期。古



   卷518_27 【河阴新城】雍陶 

高城新筑压长川，虎踞龙盘气色全。五里似云根不动， 
一重如月晕长圆。河流暗与沟池合，山色遥将睥睨连。 
自有此来当汴口，武牢何用锁风烟。古



   卷518_28 【秋居病中】雍陶 

幽居悄悄何人到，落日清凉满树梢。新句有时愁里得， 
古方无效病来抛。荒檐数蝶悬蛛网，空屋孤萤入燕巢。 
独卧南窗秋色晚，一庭红叶掩衡茅。古



   卷518_29 【罢还边将】雍陶 

白须虏将话边事，自失公权怨语多。汉主岂劳思李牧， 
赵王犹是用廉颇。新鹰饱肉唯闲猎，旧剑生衣懒更磨。 
百战无功身老去，羡他年少渡黄河。古



   卷518_30 【永乐殷尧藩明府县池嘉莲咏】雍陶 

青蘋白石匝莲塘，水里莲开带瑞光。露湿红芳双朵重， 
风飘绿蒂一枝长。同心栀子徒夸艳，合穗嘉禾岂解香。 
不独丰祥先有应，更宜花县对潘郎。古



   卷518_31 【酬李绀岁除送酒】雍陶 

岁尽贫生事事须，就中深恨酒钱无。故人充寿能分送， 
远客消愁免自沽。一夜四乘倾凿落，五更三点把屠苏。 
已供时节深珍重，况许今朝更挈壶。古



   卷518_32 【蜀路倦行因有所感】雍陶 

乱峰碎石金牛路，过客应骑铁马行。白日欲斜催后乘， 
青云何处问前程。飞蝇一一皆先去，度鸟双双亦远鸣。 
蹇步不唯伤旅思，此中兼见宦途情。古



   卷518_33 【寄永乐殷尧藩明府】雍陶 

古县萧条秋景晚，昔年陶令亦如君。头巾漉酒临黄菊， 
手板支颐向白云。百里岂能容骥足，九霄终自别鸡群。 
相思不恨书来少，佳句多从阙下闻。古



   卷518_34 【蜀中战后感事】雍陶 

蜀道英灵地，山重水又回。文章四子盛，道路五丁开。 
词客题桥去，忠臣叱驭来。卧龙同骇浪，跃马比浮埃。 
已谓无妖土，那知有祸胎。蕃兵依濮柳，蛮旆指江梅。 
战后悲逢血，烧馀恨见灰。空留犀厌怪，无复酒除灾。 
岁积苌弘怨，春深杜宇哀。家贫移未得，愁上望乡台。主



   卷518_35 【答蜀中经蛮后友人马艾见寄】雍陶 

茜马渡泸水，北来如鸟轻。几年朝凤阙，一日破龟城。 
此地有征战，谁家无死生。人悲还旧里，鸟喜下空营。 
弟侄意初定，交朋心尚惊。自从经难后，吟苦似猿声。主



   卷518_36 【卢岳闲居十韵】雍陶 

扰扰走人寰，争如占得闲。防愁心付酒，求静力登山。 
见药芳时采，逢花好处攀。望云开病眼，临涧洗愁颜。 
春色流岩下，秋声碎竹间。锦文苔点点，钱样菊斑斑。 
路远朝无客，门深夜不关。鹤飞高缥缈，莺语巧绵蛮。 
养拙甘沈默，忘怀绝险艰。更怜云外路，空去又空还。古



   卷518_37 【送于中丞使北蕃】雍陶 

朔将引双旌，山遥碛雪平。经年通国信，计日得蕃情。 
野次依泉宿，沙中望火行。远雕秋有力，寒马夜无声。 
看猎临胡帐，思乡见汉城。来春拥边骑，新草满归程。古



   卷518_38 【和河南白尹西池北新葺水斋招赏十二韵】雍陶 

二室峰前水，三川府右亭。乱流深竹径，分绕小花汀。 
池角通泉脉，堂心豁地形。坐中寒瑟瑟，床下细泠泠。 
雨夜思巫峡，秋朝想洞庭。千年孤镜碧，一片远天青。 
鱼戏摇红尾，鸥闲退白翎。荷倾泻珠露，沙乱动金星。 
藤架如纱帐，苔墙似锦屏。龙门人少到，仙棹自多停。 
游忆高僧伴，吟招野客听。馀波不能惜，便欲养浮萍。知



   卷518_39 【感兴】雍陶 

贫女貌非丑，要须缘嫁迟。还似求名客，无媒不及时。斋



   卷518_40 【长安客感】雍陶 

日过千万家，一家非所依。不及行尘影，犹随马蹄归。知



   卷518_41 【春怀旧游】雍陶 

吟想旧经过，花时奈远何。别来长似见，春梦入关多。斋



   卷518_42 【离京城宿商山作】雍陶 

山月吟声苦，春风引思长。无由及尘土，犹带杏花香。知



   卷518_43 【秋馆雨夜】雍陶 

夜雨空馆静，幽人起裴回。长安醉眠客，岂知新雁来。斋



   卷518_44 【闻子规】雍陶 

百鸟有啼时，子规声不歇。春寒四邻静，独叫三更月。知



   卷518_45 【怀无可上人】雍陶 

山寺秋时后，僧家夏满时。清凉多古迹，几处有新诗。斋



   卷518_46 【长安客感】雍陶 

客泪如危叶，长悬零落心。况是悲秋日，临风制不禁。知



   卷518_47 【送客遥望】雍陶 

别远心更苦，遥将目送君。光华不可见，孤鹤没秋云。斋



   卷518_48 【伤靡草】雍陶 

靡草似客心，年年亦先死。无由伴花落，暂得因风起。知



   卷518_49 【放鹤】雍陶 

从今一去不须低，见说辽东好去栖。
努力莫辞仙路远，白云飞处免群鸡。



   卷518_50 【早秋月夜】雍陶 

身闲伴月夜深行，风触衣裳四体轻。
为见近来天气好，几篇诗兴入秋成。



   卷518_51 【蝉】雍陶 

高树蝉声入晚云，不唯愁我亦愁君。
何时各得身无事，每到闻时似不闻。



   卷518_52 【公子行】雍陶 

公子风流嫌锦绣，新裁白纻作春衣。
金鞭留当谁家酒，拂柳穿花信马归。



   卷518_53 【题情尽桥】雍陶 

从来只有情难尽，何事名为情尽桥。
自此改名为折柳，任他离恨一条条。



   卷518_54 【峡中行】雍陶 

两崖开尽水回环，一叶才通石罅间。
楚客莫言山势险，世人心更险于山。



   卷518_55 【韦处士郊居】雍陶 

满庭诗境飘红叶，绕砌琴声滴暗泉。
门外晚晴秋色老，万条寒玉一溪烟。



   卷518_56 【秋怀】雍陶 

古槐烟薄晚鸦愁，独向黄昏立御沟。
南国望中生远思，一行新雁去汀洲。



   卷518_57 【再下第将归荆楚上白舍人】雍陶 

穷通应计一时间，今日甘从刖足还。
长倚玉人心自醉，不辞归去哭荆山。



   卷518_58 【春行武关作】雍陶 

风香春暖展归程，全胜游仙入洞情。
一路缘溪花覆水，不妨闲看不妨行。



   卷518_59 【恨别二首】雍陶 

知君饯酒深深意，图使行人涕不流。
如今却恨酒中别，不得一言千里愁。

人言日远还疏索，别后都非未别心。
唯我忆君千里意，一年不见一重深。



   卷518_60 【送人归吴】雍陶 

远爱春波正满湖，羡君东去是归途。
吟诗好向月中宿，一叫水天沙鹤孤。



   卷518_61 【喜梦归】雍陶 

旅馆岁阑频有梦，分明最似此宵希。
觉来莫道还无益，未得归时且当归。



   卷518_62 【路中问程知欲达青云驿】雍陶 

行愁驿路问来人，西去经过愿一闻。
落日回鞭相指点，前程从此是青云。



   卷518_63 【题君山（一作洞庭诗）】雍陶 

风波不动影沈沈，翠色全微碧色深。
应是水仙梳洗处，一螺青黛镜中心。



   卷518_64 【离家后作】雍陶 

世上无媒似我希，一身惟有影相随。
出门便作焚舟计，生不成名死不归。



   卷518_65 【寄题岘亭】雍陶 

岘亭留恨为伤杯，未得醒醒看便回。
却想醉游如梦见，直疑元本不曾来。



   卷518_66 【病鹤】雍陶 

忆得当时病未遭，身为仙驭雪为毛。
今来沙上飞无力，羞见樯乌立处高。



   卷518_67 【状春】雍陶 

含春笑日花心艳，带雨牵风柳态妖。
珍重两般堪比处，醉时红脸舞时腰。



   卷518_68 【春咏】雍陶 

风恼花枝不耐频，等闲飞落易愁人。
殷勤最是章台柳，一树千条管带春。



   卷518_69 【非酒】雍陶 

人人慢说酒消忧，我道翻为引恨由。
一夜醒来灯火暗，不应愁事亦成愁。



   卷518_70 【苦寒】雍陶 

今年无异去年寒，何事朝来独忍难。
应是渐为贫客久，锦衣著尽布衣单。



   卷518_71 【送客】雍陶 

若论秋思人人苦，最觉愁多客又深。
何况病来惆怅尽，不知争作送君心。



   卷518_72 【人问应举】雍陶 

莫惊西上独迟回，只为衡门未有媒。
惆怅赋成身不去，一名闲事逐秋回。



   卷518_73 【送客不及】雍陶 

水阔江天两不分，行人两处更相闻。
遥遥已失风帆影，半日虚销指点云。



   卷518_74 【闻杜鹃二首】雍陶 

碧竿微露月玲珑，谢豹伤心独叫风。
高处已应闻滴血，山榴一夜几枝红。

蜀客春城闻蜀鸟，思归声引未归心。
却知夜夜愁相似，尔正啼时我正吟。



   卷518_75 【西归出斜谷】雍陶 

行过险栈出褒斜，出尽平川似到家。
万里客愁今日散，马前初见米囊花。



   卷518_76 【宿嘉陵驿（一作嘉陵馆楼）】雍陶 

离思茫茫正值秋，每因风景却生愁。
今宵难作刀州梦，月色江声共一楼。



   卷518_77 【旅怀】雍陶 

旧里已悲无产业，故山犹恋有烟霞。
自从为客归时少，旅馆僧房却是家。



   卷518_78 【贫居春怨】雍陶 

贫居尽日冷风烟，独向檐床看雨眠。
寂寞春风花落尽，满庭榆荚似秋天。



   卷518_79 【忆江南旧居】雍陶 

闲思往事在湖亭，亭上秋灯照月明。
宿客尽眠眠不得，半窗残月带潮声。



   卷518_80 【夷陵城】雍陶 

世家曾览楚英雄，国破城荒万事空。
唯有邮亭阶下柳，春来犹似细腰宫。



   卷518_81 【访友人幽居二首】雍陶 

落花门外春将尽，飞絮庭前日欲高。
深院客来人未起，黄鹂枝上啄樱桃。

莎深苔滑地无尘，竹冷花迟剩驻春。
尽日弄琴谁共听，与君兼鹤是三人。



   卷518_82 【宿大彻禅师故院】雍陶 

竹房谁继生前事，松月空悬过去心。
秋磬数声天欲晓，影堂斜掩一灯深。



   卷518_83 【送蜀客】雍陶 

剑南风景腊前春，山鸟江风得雨新。
莫怪送君行较远，自缘身是忆归人。



   卷518_84 【题宝应县】雍陶 

雪楼当日动晴寒，渭水梁山鸟外看。
闻说德宗曾到此，吟诗不敢倚阑干。



   卷518_85 【和孙明府怀旧山】雍陶 

五柳先生本在山，偶然为客落人间。
秋来见月多归思，自起开笼放白鹇。



   卷518_86 【城西访友人别墅】雍陶 

澧水桥西小路斜，日高犹未到君家。
村园门巷多相似，处处春风枳壳花。



   卷518_87 【题大安池亭】雍陶 

幽岛曲池相隐映，小桥虚阁半高低。
好风好月无人宿，夜夜水禽船上栖。



   卷518_88 【送春】雍陶 

勿言春尽春还至，少壮看花复几回。
今日已从愁里去，明年更莫共愁来。



   卷518_89 【武侯庙古柏】雍陶 

密叶四时同一色，高枝千岁对孤峰。
此中疑有精灵在，为见盘根似卧龙。



   卷518_90 【哀蜀人为南蛮俘虏五章·初出成都闻哭声】雍陶 

但见城池还汉将，岂知佳丽属蛮兵。
锦江南度遥闻哭，尽是离家别国声。



   卷518_91 【哀蜀人为南蛮俘虏五章·过大渡河蛮使许之泣望乡国】雍陶 

大渡河边蛮亦愁，汉人将渡尽回头。
此中剩寄思乡泪，南去应无水北流。



   卷518_92 【哀蜀人为南蛮俘虏五章·出青溪关有迟留之意】雍陶 

欲出乡关行步迟，此生无复却回时。
千冤万恨何人见，唯有空山鸟兽知。



   卷518_93 【哀蜀人为南蛮俘虏五章·别巂州一时恸哭云日为之变色】雍陶 

越巂城南无汉地，伤心从此便为蛮。
冤声一恸悲风起，云暗青天日下山。



   卷518_94 【哀蜀人为南蛮俘虏五章·入蛮界不许有悲泣之声】雍陶 

云南路出陷河西，毒草长青瘴色低。
渐近蛮城谁敢哭，一时收泪羡猿啼。



   卷518_95 【宿石门山居】雍陶 

窗灯欲灭夜愁生，萤火飞来促织鸣。
宿客几回眠又起，一溪秋水枕边声。



   卷518_96 【过旧宅看花】雍陶 

山桃野杏两三栽，树树繁花去复开。
今日主人相引看，谁知曾是客移来。



   卷518_97 【寄襄阳章孝标】雍陶 

青油幕下白云边，日日空山夜夜泉。
闻说小斋多野意，枳花阴里麝香眠。



   卷518_98 【洛中感事】雍陶 

洛城今古足繁华，最恨乔家似石家。
行到窈娘身没处，水边愁见亚枝花。



   卷518_99 【阴地关见入蕃公主石上手迹】雍陶 

汉家公主昔和蕃，石上今馀手迹存。
风雨几年侵不灭，分明纤指印苔痕。



   卷518_100 【美人春风怨】雍陶 

澹荡春风满眼来，落花飞蝶共裴回。
偏能飘散同心蒂，无那愁眉吹不开。



   卷518_101 【过南邻花园】雍陶 

莫怪频过有酒家，多情长是惜年华。
春风堪赏还堪恨，才见开花又落花。



   卷518_102 【劝行乐】雍陶 

老去风光不属身，黄金莫惜买青春。
白头纵作花园主，醉折花枝是别人。



   卷518_103 【渡桑干河】雍陶 

南客岂曾谙塞北，年年唯见雁飞回。
今朝忽渡桑干水，不似身来似梦来。



   卷518_104 【月下喜吕郎中除兵部】雍陶 

北阙云间见碧天，南宫月似旧时圆。
喜看列宿今朝正，休叹参差十四年。



   卷518_105 【天津桥望春】雍陶 

津桥春水浸红霞，烟柳风丝拂岸斜。
翠辇不来金殿闭，宫莺衔出上阳花。



   卷518_106 【自蔚州南入真谷有似剑门，因有归思】雍陶 

我家蜀地身离久，忽见胡山似剑门。
马上欲垂千里泪，耳边唯欠一声猿。



   卷518_107 【再经天涯地角山】雍陶 

每忆云山养短才，悔缘名利入尘埃。
十年马足行多少，两度天涯地角来。



   卷518_108 【题等界寺二首】雍陶 

吴蜀千年等界村，英雄无主岂长存。
思量往事今何在，万里山中一寺门。

两国道涂都万里，来从此地等平分。
行人竞说东西利，事不关心耳不闻。



   卷518_109 【洛源驿戏题】雍陶 

柳阴春岭鸟新啼，暖色浓烟深处迷。
如恨往来人不见，水声呦咽出花溪。



   卷518_110 【遣愁】雍陶 

抛掷泥中一听沈，不能三叹引愁深。
莫言客子无愁易，须识愁多暗损心。



   卷518_111 【送友人弃官归山居】雍陶 

不爱人间紫与绯，却思松下著山衣。
春郊雨尽多新草，一路青青蹋雨归。



   卷518_112 【山行】雍陶 

野花幽鸟几千般，头白山僧遍识难。
世上游人无复见，一生唯向画图看。



   卷518_113 【送客二首】雍陶 

与君同在少年场，知己萧条壮士伤。
可惜报恩无处所，却提孤剑过咸阳。

行人立马强盘回，别字犹含未忍开。
好去出门休落泪，不如前路早归来。



   卷518_114 【安国寺赠广宣上人】雍陶 

马急人忙尘路喧，几从朝出到黄昏。
今来合掌听师语，一似敲冰清耳根。



   卷518_115 【初醒】雍陶 

心中得胜暂抛愁，醉卧京风拂簟秋。
半夜觉来新酒醒，一条斜月到床头。



   卷518_116 【送客归襄阳旧居】雍陶 

襄阳耆旧别来稀，此去何人共掩扉。
唯有白铜鞮上月，水楼闲处待君归。



   卷518_117 【夜闻方响】雍陶 

方响闻时夜已深，声声敲著客愁心。
不知正在谁家乐，月下犹疑是远砧。



   卷518_118 【路逢有似亡友者，恻然赋此】雍陶 

吾友今生不可逢，风流空想旧仪容。
朝来马上频回首，惆怅他人似蔡邕。



   卷518_119 【望月怀江上旧游】雍陶 

往岁曾随江客船，秋风明月洞庭边。
为看今夜天如水，忆得当时水似天。



   卷518_120 【途中西望】雍陶 

行行何处散离愁，长路无因暂上楼。
唯到高原即西望，马知人意亦回头。



   卷518_121 【题友人所居（即故元少尹宅）】雍陶 

亚尹故居经几主，只因君住有诗情。
夜吟邻叟闻惆怅，七八年来无此声。



   卷518_122 【蔚州晏内遇新雪】雍陶 

胡卢河畔逢秋雪，疑是风飘白鹤毛。
坐客停杯看未定，将军已湿褐花袍。



   卷518_123 【句】雍陶 

古木闽州道，驱羸落照间。投村碍野水，问店隔荒山。 
（见《泉州志》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百一十九 
 
   
　 
　

　
 　



   卷519_1 【立春日】李远 

暖日傍帘晓，浓春开箧红。钗斜穿彩燕，罗薄剪春虫。 
巧著金刀力，寒侵玉指风。娉婷何处戴，山鬓绿成丛。知



   卷519_2 【翦彩】李远 

翦彩赠相亲，银钗缀凤真。双双衔绶鸟，两两度桥人。 
叶逐金刀出，花随玉指新。愿君千万岁，无岁不逢春。主



   卷519_3 【题僧院】李远 

不用问汤休，何人免白头。百年如过鸟，万事尽浮沤。 
别绪长牵梦，情由乱种愁。却嫌风景丽，窗外碧云秋。斋



   卷519_4 【观廉女真葬（女真善隶书，常为内中学士）】李远 

玉窗抛翠管，轻袖掩银鸾。错落云车断，丁泠金磬寒。 
鹤寻深院宿，人借旧书看。寂寞焚香处，红花满石坛。古



   卷519_5 【闲居】李远 

尘事久相弃，沈浮皆不知。牛羊归古巷，燕雀绕疏篱。 
买药经年晒，留僧尽日棋。唯忧钓鱼伴，秋水隔波时。知



   卷519_6 【及第后送家兄游蜀】李远 

人谁无远别，此别意多违。正鹄虽言中，冥鸿不共飞。 
玉京烟雨断，巴国梦魂归。若过严家濑，殷勤看钓矶。主



   卷519_7 【送人入蜀】李远 

蜀客本多愁，君今是胜游。碧藏云外树，红露驿边楼。 
杜魄呼名语，巴江作字流。不知烟雨夜，何处梦刀州。斋



   卷519_8 【游故王驸马池亭】李远 

花树杳玲珑，渔舟处处通。醉销罗绮艳，香暖芰荷风。 
野鸟翻萍绿，斜桥印水红。子猷箫管绝，谁爱碧鲜浓。古



   卷519_9 【悲铜雀台】李远 

西陵树已尽，铜雀思偏多。雪密疑楼阁，花开想绮罗。 
影销堂上舞，声断帐前歌。唯有漳河水，年年旧绿波。知



   卷519_10 【陪新及第赴同年会】李远 

曾攀芳桂英，处处共君行。今日杏园宴，当时天乐声。 
柳浓堪系马，花上未藏莺。满座皆仙侣，同年别有情。主



   卷519_11 【咏雁】李远 

早晚辞沙漠，南来处处飞。关山多雨雪，风水损毛衣。 
碧海魂应断，红楼信自稀。不知矰缴外，留得几行归。斋



   卷519_12 【与碧溪上人别】李远 

欲入凤城游，西溪别惠休。色随花旋落，年共水争流。 
客思偏来夜，蝉声觉送秋。明朝逢旧侣，唯拟上歌楼。古



   卷519_13 【赠殷山人】李远 

有客抱琴宿，值予多怨怀。啼乌弦易断，啸鹤调难谐。 
曲罢月移幌，韵清风满斋。谁能将此妙，一为奏金阶。知



   卷519_14 【咏壁鱼】李远 

鳞细粉光鲜，开书乱眼前。透窗疑漏网，落砚似流泉。 
潜穴河图内，吞钩乙字边。莫言鬐鬣小，食尽白蘋篇。主



   卷519_15 【听话丛台】李远 

有客新从赵地回，自言曾上古丛台。云遮襄国天边去， 
树绕漳河地里来。弦管变成山鸟哢，绮罗留作野花开。 
金舆玉辇无行迹，风雨惟知长绿苔。主



   卷519_16 【失鹤】李远 

秋风吹却九皋禽，一片闲云万里心。碧落有情应怅望， 
青天无路可追寻。来时白云翎犹短，去日丹砂顶渐深。 
华表柱头留语后，更无消息到如今。主



   卷519_17 【赠写御容李长史】李远 

玉座尘消砚水清，龙髯不动彩毫轻。初分隆准山河秀， 
乍点重瞳日月明。宫女卷帘皆暗认，侍臣开殿尽遥惊。 
三朝供奉无人敌，始觉僧繇浪得名。主



   卷519_18 【赠潼关不下山僧】李远 

与君同在苦空间，君得空门我爱闲。禁足已教修雁塔， 
终身不拟下鸡山。窗中遥指三千界，枕上斜看百二关。 
香茗一瓯从此别，转蓬流水几时还。主



   卷519_19 【过旧游见双鹤怆然有怀】李远 

谢公何岁掩松楸，双鹤依然傍玉楼。朱顶巑岏荒草上， 
雪毛零落小池头。蓬瀛路断君何在，云水情深我尚留。 
他日若来华表上，更添多少令威愁。主



   卷519_20 【赠友人】李远 

凤城烟霭思偏多，曾向刘郎住处过。银烛焰前贪劝酒， 
玉箫声里已闻歌。佳人惜别看嘶马，公子含情向翠蛾。 
今日重来门巷改，出墙桐树绿婆娑。主



   卷519_21 【赠南岳僧】李远 

曾住衡阳岳寺边，门开江水与云连。数州城郭藏寒树， 
一片风帆著远天。猿啸不离行道处，客来皆到卧床前。 
今朝惆怅红尘里，惟忆闲陪尽日眠。主



   卷519_22 【赠弘文杜校书】李远 

高倚霞梯万丈馀，共看移步入宸居。晓随鹓鹭排金锁， 
静对铅黄校玉书。漠漠禁烟笼远树，泠泠宫漏响前除。 
还闻汉帝亲词赋，好为从容奏子虚。主



   卷519_23 【听王氏话归州昭君庙】李远 

献之闲坐说归州，曾到昭君庙里游。自古行人多怨恨， 
至今乡土尽风流。泉如珠泪侵阶滴，花似红妆满岸愁。 
河畔犹残翠眉样，有时新月傍帘钩。主



   卷519_24 【过马嵬山（一作李益诗）】李远 

金甲云旗尽日回，仓皇罗袖满尘埃。浓香犹自飘銮辂， 
恨魄无因离马嵬。南内宫人悲帐殿，东溟方士问蓬莱。 
唯馀坡上弯环月，时送残蛾入帝台。主



   卷519_25 【吴越怀古】李远 

吴越千年奈怨何，两宫清吹作樵歌。姑苏一败云无色， 
范蠡长游水自波。霞拂故城疑转旆，月依荒树想嚬蛾。 
行人欲问西施馆，江鸟寒飞碧草多。主



   卷519_26 【长安即事寄友人】李远 

绮陌千年思断蓬，今来还宿凤城东。瑶台钟鼓长依旧， 
巫陕烟花自不同。千结故心为怨网，万条新景作愁笼。 
何时更伴刘郎去，却见夭桃满树红。主



   卷519_27 【闻明上人逝寄友人】李远 

萧寺曾过最上方，碧桐浓叶覆西廊。游人缥缈红衣乱， 
座客从容白日长。别后旋成庄叟梦，书来忽报惠休亡。 
他时若更相随去，只是含酸对影堂。主



   卷519_28 【赠咸阳李少府】李远 

美貌雄才已少齐，宝书仙简两看题。金刀片片裁新锦， 
玉步重重上旧梯。鹏到碧天排雾去，凤游琼树拣枝栖。 
蓬瀛宴罢试回首，一望尘中路正迷。主



   卷519_29 【邻人自金仙观移竹】李远 

移居新竹已堪看，劚破莓苔得几竿。圆节不教伤粉箨， 
低枝犹拟拂霜坛。墙头枝动如烟绿，枕上风来送夜寒。 
第一莫教渔父见，且从萧飒满朱栏。主



   卷519_30 【慈恩寺避暑】李远 

香荷疑散麝，风铎似调琴。不觉清凉晚，归人满柳阴。古



   卷519_31 【读田光传】李远 

秦灭燕丹怨正深，古来豪客尽沾襟。
荆卿不了真闲事，辜负田光一片心。



   卷519_32 【友人下第因以赠之】李远 

刘毅虽然不掷卢，谁人不道解樗蒲。
黄金百万终须得，只有挼莎更一呼。



   卷519_33 【咏鸳鸯】李远 

鸳鸯离别伤，人意似鸳鸯。试取鸳鸯看，多应断寸肠。主



   卷519_34 【赠筝妓伍卿】李远 

轻轻没后更无筝，玉腕红纱到伍卿。
座客满筵都不语，一行哀雁十三声。



   卷519_35 【黄陵庙词（一作李群玉诗）】李远 

黄陵庙前莎草春，黄陵女儿蒨裙新。
轻舟小楫唱歌去，水远山长愁杀人。



   卷519_36 【句】李远 

人事三杯酒，流年一局棋。（《北梦琐言》）。古

青山不厌三杯酒，长日惟消一局棋。（《唐语林》）。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十 
 
   
　 
　

　
 　



   卷520_1 【感怀诗一首（时沧州用兵）】杜牧 

高文会隋季，提剑徇天意。扶持万代人，步骤三皇地。 
圣云继之神，神仍用文治。德泽酌生灵，沉酣薰骨髓。 
旄头骑箕尾，风尘蓟门起。胡兵杀汉兵，尸满咸阳市。 
宣皇走豪杰，谈笑开中否。蟠联两河间，烬萌终不弭。 
号为精兵处，齐蔡燕赵魏。合环千里疆，争为一家事。 
逆子嫁虏孙，西邻聘东里。急热同手足，唱和如宫徵。 
法制自作为，礼文争僭拟。压阶螭斗角，画屋龙交尾。 
署纸日替名，分财赏称赐。刳隍by万寻，缭垣叠千雉。 
誓将付孱孙，血绝然方已。九庙仗神灵，四海为输委。 
如何七十年，汗赩含羞耻。韩彭不再生，英卫皆为鬼。 
凶门爪牙辈，穰穰如儿戏。累圣但日吁，阃外将谁寄。 
屯田数十万，堤防常慑惴。急征赴军须，厚赋资凶器。 
因隳画一法，且逐随时利。流品极蒙尨，网罗渐离弛。 
夷狄日开张，黎元愈憔悴。邈矣远太平，萧然尽烦费。 
至于贞元末，风流恣绮靡。艰极泰循来，元和圣天子。 
元和圣天子，英明汤武上。茅茨覆宫殿，封章绽帷帐。 
伍旅拔雄儿，梦卜庸真相。勃云走轰霆，河南一平荡。 
继于长庆初，燕赵终舁襁。携妻负子来，北阙争顿颡。 
故老抚儿孙，尔生今有望。茹鲠喉尚隘，负重力未壮。 
坐幄无奇兵，吞舟漏疏网。骨添蓟垣沙，血涨滹沱浪。 
只云徒有征，安能问无状。一日五诸侯，奔亡如鸟往。 
取之难梯天，失之易反掌。苍然太行路，翦翦还榛莽。 
关西贱男子，誓肉虏杯羹。请数系虏事，谁其为我听。 
荡荡乾坤大，曈曈日月明。叱起文武业，可以豁洪溟。 
安得封域内，长有扈苗征。七十里百里，彼亦何尝争。 
往往念所至，得醉愁苏醒。韬舌辱壮心，叫阍无助声。 
聊书感怀韵，焚之遗贾生。主



   卷520_2 【杜秋娘诗】杜牧 

京江水清滑，生女白如脂。其间杜秋者，不劳朱粉施。 
老濞即山铸，后庭千双眉。秋持玉斝醉，与唱金缕衣。 
濞既白首叛，秋亦红泪滋。吴江落日渡，灞岸绿杨垂。 
联裾见天子，盼眄独依依。椒壁悬锦幕，镜奁蟠蛟螭。 
低鬟认新宠，窈袅复融怡。月上白璧门，桂影凉参差。 
金阶露新重，闲捻紫箫吹。莓苔夹城路，南苑雁初飞。 
红粉羽林杖，独赐辟邪旗。归来煮豹胎，餍饫不能饴。 
咸池升日庆，铜雀分香悲。雷音后车远，事往落花时。 
燕禖得皇子，壮发绿緌緌。画堂授傅姆，天人亲捧持。 
虎睛珠络褓，金盘犀镇帷。长杨射熊罴，武帐弄哑咿。 
渐抛竹马剧，稍出舞鸡奇。崭崭整冠珮，侍宴坐瑶池。 
眉宇俨图画，神秀射朝辉。一尺桐偶人，江充知自欺。 
王幽茅土削，秋放故乡归。觚棱拂斗极，回首尚迟迟。 
四朝三十载，似梦复疑非。潼关识旧吏，吏发已如丝。 
却唤吴江渡，舟人那得知。归来四邻改，茂苑草菲菲。 
清血洒不尽，仰天知问谁。寒衣一匹素，夜借邻人机。 
我昨金陵过，闻之为歔欷。自古皆一贯，变化安能推。 
夏姬灭两国，逃作巫臣姬。西子下姑苏，一舸逐鸱夷。 
织室魏豹俘，作汉太平基。误置代籍中，两朝尊母仪。 
光武绍高祖，本系生唐儿。珊瑚破高齐，作婢舂黄糜。 
萧后去扬州，突厥为阏氏。女子固不定，士林亦难期。 
射钩后呼父，钓翁王者师。无国要孟子，有人毁仲尼。 
秦因逐客令，柄归丞相斯。安知魏齐首，见断箦中尸。 
给丧蹶张辈，廊庙冠峨危。珥貂七叶贵，何妨戎虏支。 
苏武却生返，邓通终死饥。主张既难测，翻覆亦其宜。 
地尽有何物，天外复何之。指何为而捉，足何为而驰。 
耳何为而听，目何为而窥。已身不自晓，此外何思惟。 
因倾一樽酒，题作杜秋诗。愁来独长咏，聊可以自怡。知



   卷520_3 【郡斋独酌（黄州作）】杜牧 

前年鬓生雪，今年须带霜。时节序鳞次，古今同雁行。 
甘英穷西海，四万到洛阳。东南我所见，北可计幽荒。 
中画一万国，角角棋布方。地顽压不穴，天迥老不僵。 
屈指百万世，过如霹雳忙。人生落其内，何者为彭殇？ 
促束自系缚，儒衣宽且长。旗亭雪中过，敢问当垆娘。 
我爱李侍中，标标七尺强。白羽八扎弓，髀压绿檀枪。 
风前略横阵，紫髯分两傍。淮西万虎士，怒目不敢当。 
功成赐宴麟德殿，猿超鹘掠广球场。三千宫女侧头看， 
相排踏碎双明珰。旌竿幖幖旗z8々，意气横鞭归故乡。
我爱朱处士，三吴当中央。罢亚百顷稻，西风吹半黄。 
尚可活乡里，岂唯满囷仓？后岭翠扑扑，前溪碧泱泱。 
雾晓起凫雁，日晚下牛羊。叔舅欲饮我，社瓮尔来尝。 
伯姊子欲归，彼亦有壶浆。西阡下柳坞，东陌绕荷塘。 
姻亲骨肉舍，烟火遥相望。太守政如水，长官贪似狼。 
征输一云毕，任尔自存亡。我昔造其室，羽仪鸾鹤翔。 
交横碧流上，竹映琴书床。出语无近俗，尧舜禹武汤。 
问今天子少，谁人为栋梁？我曰天子圣，晋公提纪纲。 
联兵数十万，附海正诛沧。谓言大义小不义， 
取易卷席如探囊。犀甲吴兵斗弓弩，蛇矛燕戟驰锋铓。 
岂知三载几百战，钩车不得望其墙！答云此山外， 
有事同胡羌。谁将国伐叛，话与钓鱼郎？溪南重回首， 
一径出修篁。尔来十三岁，斯人未曾忘。往往自抚己， 
泪下神苍茫。御史诏分洛，举趾何猖狂！阙下谏官业， 
拜疏无文章。寻僧解忧梦，乞酒缓愁肠。岂为妻子计， 
未去山林藏。平生五色线，愿补舜衣裳。弦歌教燕赵， 
兰芷浴河湟。腥膻一扫洒，凶狠皆披攘。生人但眠食， 
寿域富农桑。孤吟志在此，自亦笑荒唐。江郡雨初霁， 
刀好截秋光。池边成独酌，拥鼻菊枝香。 
醺酣更唱太平曲，仁圣天子寿无疆。斋



   卷520_27 【张好好诗】杜牧 

君为豫章姝，十三才有馀。翠茁凤生尾，丹叶莲含跗。 
高阁倚天半，章江联碧虚。此地试君唱，特使华筵铺。 
主人顾四座，始讶来踟蹰。吴娃起引赞，低徊映长裾。 
双鬟可高下，才过青罗襦。盼盼乍垂袖，一声雏凤呼。 
繁弦迸关纽，塞管裂圆芦。众音不能逐，袅袅穿云衢。 
主人再三叹，谓言天下殊。赠之天马锦，副以水犀梳。 
龙沙看秋浪，明月游朱湖。自此每相见，三日已为疏。 
玉质随月满，艳态逐春舒。绛唇渐轻巧，云步转虚徐。 
旌旆忽东下，笙歌随舳舻。霜凋谢楼树，沙暖句溪蒲。 
身外任尘土，樽前极欢娱。飘然集仙客，讽赋欺相如。 
聘之碧瑶珮，载以紫云车。洞闭水声远，月高蟾影孤。 
尔来未几岁，散尽高阳徒。洛城重相见，婥婥为当垆。 
怪我苦何事，少年垂白须。朋游今在否，落拓更能无。 
门馆恸哭后，水云秋景初。斜日挂衰柳，凉风生座隅。 
洒尽满襟泪，短歌聊一书。斋



   卷520_28 【冬至日寄小侄阿宜诗】杜牧 

小侄名阿宜，未得三尺长。头圆筋骨紧，两眼明且光。 
去年学官人，竹马绕四廊。指挥群儿辈，意气何坚刚。 
今年始读书，下口三五行。随兄旦夕去，敛手整衣裳。 
去岁冬至日，拜我立我旁。祝尔愿尔贵，仍且寿命长。 
今年我江外，今日生一阳。忆尔不可见，祝尔倾一觞。 
阳德比君子，初生甚微茫。排阴出九地，万物随开张。 
一似小儿学，日就复月将。勤勤不自已，二十能文章。 
仕宦至公相，致君作尧汤。我家公相家，剑佩尝丁当。 
旧第开朱门，长安城中央。第中无一物，万卷书满堂。 
家集二百编，上下驰皇王。多是抚州写，今来五纪强。 
尚可与尔读，助尔为贤良。经书括根本，史书阅兴亡。 
高摘屈宋艳，浓薰班马香。李杜泛浩浩，韩柳摩苍苍。 
近者四君子，与古争强梁。愿尔一祝后，读书日日忙。 
一日读十纸，一月读一箱。朝廷用文治，大开官职场。 
愿尔出门去，取官如驱羊。吾兄苦好古，学问不可量。 
昼居府中治，夜归书满床。后贵有金玉，必不为汝藏。 
崔昭生崔芸，李兼生窟郎。堆钱一百屋，破散何披猖。 
今虽未即死，饿冻几欲僵。参军与县尉，尘土惊劻勷。 
一语不中治，笞箠身满疮。官罢得丝发，好买百树桑。 
税钱未输足，得米不敢尝。愿尔闻我语，欢喜入心肠。 
大明帝宫阙，杜曲我池塘。我若自潦倒，看汝争翱翔。 
总语诸小道，此诗不可忘。古



   卷520_29 【李甘诗】杜牧 

太和八九年，训注极虓虎。潜身九地底，转上青天去。 
四海镜清澄，千官云片缕。公私各闲暇，追游日相伍。 
岂知祸乱根，枝叶潜滋莽。九年夏四月，天诫若言语。 
烈风驾地震，狞雷驱猛雨。夜于正殿阶，拔去千年树。 
吾君不省觉，二凶日威武。操持北斗柄，开闭天门路。 
森森明庭士，缩缩循墙鼠。平生负奇节，一旦如奴虏。 
指名为锢党，状迹谁告诉。喜无李杜诛，敢惮髡钳苦。 
时当秋夜月，日值曰庚午。喧喧皆传言，明晨相登注。 
予时与和鼎，官班各持斧。和鼎顾予言，我死知处所。 
当庭裂诏书，退立须鼎俎。君门晓日开，赭案横霞布。 
俨雅千官容，勃郁吾累怒。适属命鄜将，昨之传者误。 
明日诏书下，谪斥南荒去。夜登青泥坂，坠车伤左股。 
病妻尚在床，稚子初离乳。幽兰思楚泽，恨水啼湘渚。 
怳怳三闾魂，悠悠一千古。其冬二凶败，涣汗开汤罟。 
贤者须丧亡，谗人尚堆堵。予于后四年，谏官事明主。 
常欲雪幽冤，于时一裨补。拜章岂艰难，胆薄多忧惧。 
如何干斗气，竟作炎荒土。题此涕滋笔，以代投湘赋。主



   卷520_30 【洛中送冀处士东游】杜牧 

处士有儒术，走可挟车輈。坛宇宽帖帖，符彩高酋酋。 
不爱事耕稼，不乐干王侯。四十馀年中，超超为浪游。 
元和五六岁，客于幽魏州。幽魏多壮士，意气相淹留。 
刘济愿跪履，田兴请建筹。处士拱两手，笑之但掉头。 
自此南走越，寻山入罗浮。愿学不死药，粗知其来由。 
却于童顶上，萧萧玄发抽。我作八品吏，洛中如系囚。 
忽遭冀处士，豁若登高楼。拂榻与之坐，十日语不休。 
论今星璨璨，考古寒飕飕。治乱掘根本，蔓延相牵钩。 
武事何骏壮，文理何优柔。颜回捧俎豆，项羽横戈矛。 
祥云绕毛发，高浪开咽喉。但可感神鬼，安能为献酬。 
好入天子梦，刻像来尔求。胡为去吴会，欲浮沧海舟。 
赠以蜀马箠，副之胡罽裘。饯酒载三斗，东郊黄叶稠。 
我感有泪下，君唱高歌酬。嵩山高万尺，洛水流千秋。 
往事不可问，天地空悠悠。四百年炎汉，三十代宗周。 
二三里遗堵，八九所高丘。人生一世内，何必多悲愁。 
歌阕解携去，信非吾辈流。知



   卷520_31 【送沈士赴苏州，李中丞招以诗赠行】杜牧 

山城树叶红，下有碧溪水。溪桥向吴路，酒旗夸酒美。 
下马此送君，高歌为君醉。念君苞材能，百工在城垒。 
空山三十年，鹿裘挂窗睡。自言陇西公，飘然我知己。 
举酒属吴门，今朝为君起。悬弓三百斤，囊书数万纸。 
战贼即战贼，为吏即为吏。尽我所有无，惟公之指使。 
予曰陇西公，滔滔大君子。常思抡群材，一为国家治。 
譬如匠见木，碍眼皆不弃。大者粗十围，小者细一指。 
cq橛与栋梁，施之皆有位。忽然竖明堂，一挥立能致。 
予亦何为者，亦受公恩纪。处士有常言，残虏为犬豕。 
常恨两手空，不得一马箠。今依陇西公，如虎傅两翅。 
公非刺史材，当坐岩廊地。处士魁奇姿，必展平生志。 
东吴饶风光，翠巘多名寺。疏烟亹亹秋，独酌平生思。 
因书问故人，能忘批纸尾。公或忆姓名，为说都憔悴。斋



   卷520_32 【长安送友人游湖南（一作长安送人）】杜牧 

子性剧弘和，愚衷深褊狷。相舍嚣譊中，吾过何由鲜。 
楚南饶风烟，湘岸苦萦宛。山密夕阳多，人稀芳草远。 
青梅繁枝低，斑笋新梢短。莫哭葬鱼人，酒醒且眠饭。斋



   卷520_33 【皇风】杜牧 

仁圣天子神且武，内兴文教外披攘。以德化人汉文帝， 
侧身修道周宣王。e4蹊巢穴尽窒塞，礼乐刑政皆弛张。 
何当提笔侍巡狩，前驱白旆吊河湟。斋



   卷520_34 【雪中书怀】杜牧 

腊雪一尺厚，云冻寒顽痴。孤城大泽畔，人疏烟火微。 
愤悱欲谁语，忧愠不能持。天子号仁圣，任贤如事师。 
凡称曰治具，小大无不施。明庭开广敞，才隽受羁维。 
如日月縆升，若鸾凤葳蕤。人才自朽下，弃去亦其宜。 
北虏坏亭障，闻屯千里师。牵连久不解，他盗恐旁窥。 
臣实有长策，彼可徐鞭笞。如蒙一召议，食肉寝其皮。 
斯乃庙堂事，尔微非尔知。向来躐等语，长作陷身机。 
行当腊欲破，酒齐不可迟。且想春候暖，瓮间倾一卮。主



   卷520_35 【雨中作】杜牧 

贱子本幽慵，多为隽贤侮。得州荒僻中，更值连江雨。 
一褐拥秋寒，小窗侵竹坞。浊醪气色严，皤腹瓶罂古。 
酣酣天地宽，怳怳嵇刘伍。但为适性情，岂是藏鳞羽。 
一世一万朝，朝朝醉中去。知



   卷520_36 【偶游石盎僧舍（宣州作）】杜牧 

敬岑草浮光，句沚水解脉。益郁乍怡融，凝严忽颓坼。 
梅颣暖眠酣，风绪和无力。凫浴涨汪汪，雏娇村幂幂。 
落日美楼台，轻烟饰阡陌。潋绿古津远，积润苔基释。 
孰谓汉陵人，来作江汀客。载笔念无能，捧筹惭所画。 
任辔偶追闲，逢幽果遭适。僧语淡如云，尘事繁堪织。 
今古几辈人，而我何能息。主



   卷520_37 【赴京初入汴口，晓景即事，先寄兵部李郎中】杜牧 

清淮控隋漕，北走长安道。樯形栉栉斜，浪态迤迤好。 
初旭红可染，明河澹如扫。泽阔鸟来迟，村饥人语早。 
露蔓虫丝多，风蒲燕雏老。秋思高萧萧，客愁长袅袅。 
因怀京洛间，宦游何戚草。什伍持津梁，澒涌争追讨。 
翾便讵可寻，几秘安能考。小人乏馨香，上下将何祷。 
唯有君子心，显豁知幽抱。斋



   卷520_38 【独酌】杜牧 

长空碧杳杳，万古一飞鸟。生前酒伴闲，愁醉闲多少。 
烟深隋家寺，殷叶暗相照。独佩一壶游，秋毫泰山小。古



   卷520_39 【惜春】杜牧 

春半年已除，其馀强为有。即此醉残花，便同尝腊酒。 
怅望送春杯，殷勤扫花帚。谁为驻东流，年年长在手。知



   卷520_40 【题安州浮云寺楼寄湖州张郎中】杜牧 

去夏疏雨馀，同倚朱阑语。当时楼下水，今日到何处。 
恨如春草多，事与孤鸿去。楚岸柳何穷，别愁纷若絮。主



   卷520_41 【过骊山作】杜牧 

始皇东游出周鼎，刘项纵观皆引颈。削平天下实辛勤， 
却为道傍穷百姓。黔首不愚尔益愚，千里函关囚独夫。 
牧童火入九泉底，烧作灰时犹未枯。主



   卷520_42 【池州送孟迟先辈】杜牧 

昔子来陵阳，时当苦炎热。我虽在金台，头角长垂折。 
奉披尘意惊，立语平生豁。寺楼最鶱轩，坐送飞鸟没。 
一樽中夜酒，半破前峰月。烟院松飘萧，风廊竹交戛。 
时步郭西南，缭径苔圆折。好鸟响丁丁，小溪光汃汃。 
篱落见娉婷，机丝弄哑轧。烟湿树姿娇，雨馀山态活。 
仲秋往历阳，同上牛矶歇。大江吞天去，一练横坤抹。 
千帆美满风，晓日殷鲜血。历阳裴太守，襟韵苦超越。 
鞔鼓画麒麟，看君击狂节。离袖飐应劳，恨粉啼还咽。 
明年忝谏官，绿树秦川阔。子提健笔来，势若夸父渴。 
九衢林马挝，千门织车辙。秦台破心胆，黥阵惊毛发。 
子既屈一鸣，余固宜三刖。慵忧长者来，病怯长街喝。 
僧炉风雪夜，相对眠一褐。暖灰重拥瓶，晓粥还分钵。 
青云马生角，黄州使持节。秦岭望樊川，只得回头别。 
商山四皓祠，心与樗蒲说。大泽蒹葭风，孤城狐兔窟。 
且复考诗书，无因见簪笏。古训屹如山，古风冷刮骨。 
周鼎列瓶罂，荆璧横抛摋。力尽不可取，忽忽狂歌发。 
三年未为苦，两郡非不达。秋浦倚吴江，去楫飞青鹘。 
溪山好画图，洞壑深闺闼。竹冈森羽林，花坞团宫缬。 
景物非不佳，独坐如鞲绁。丹鹊东飞来，喃喃送君札。 
呼儿旋供衫，走门空踏袜。手把一枝物，桂花香带雪。 
喜极至无言，笑馀翻不悦。人生直作百岁翁， 
亦是万古一瞬中。我欲东召龙伯翁，上天揭取北斗柄。 
蓬莱顶上斡海水，水尽到底看海空。月于何处去， 
日于何处来？跳丸相趁走不住， 
尧舜禹汤文武周孔皆为灰。酌此一杯酒，与君狂且歌。 
离别岂足更关意，衰老相随可奈何。斋



   卷520_43 【重送】杜牧 

手撚金仆姑，腰悬玉辘轳。爬头峰北正好去， 
系取可汗钳作奴。六宫虽念相如赋，其那防边重武夫。古



   卷520_44 【题池州弄水亭】杜牧 

弄水亭前溪，飐滟翠绡舞。绮席草芊芊，紫岚峰伍伍。 
螭蟠得形势，翚飞如轩户。一镜奁曲堤，万丸跳猛雨。 
槛前燕雁栖，枕上巴帆去。丛筠侍修廊，密蕙媚幽圃。 
杉树碧为幢，花骈红作堵。停樽迟晚月，咽咽上幽渚。 
客舟耿孤灯，万里人夜语。漫流罥苔槎，饥凫晒雪羽。 
玄丝落钩饵，冰鳞看吞吐。断霓天帔垂，狂烧汉旗怒。 
旷朗半秋晓，萧瑟好风露。光洁疑可揽，欲以襟怀贮。 
幽抱吟九歌，羁情思湘浦。四时皆异状，终日为良遇。 
小山浸石棱，撑舟入幽处。孤歌倚桂岩，晚酒眠松坞。 
纡馀带竹村，蚕乡足砧杵。塍泉落环珮，畦苗差纂组。 
风俗知所尚，豪强耻孤侮。邻丧不相舂，公租无诟负。 
农时贵伏腊，簪瑱事礼赂。乡校富华礼，征行产强弩。 
不能自勉去，但愧来何暮。故园汉上林，信美非吾土。主



   卷520_45 【题宣州开元寺（寺置于东晋时）】杜牧 

南朝谢脁城，东吴最深处。亡国去如鸿，遗寺藏烟坞。 
楼飞九十尺，廊环四百柱。高高下下中，风绕松桂树。 
青苔照朱阁，白鸟两相语。溪声入僧梦，月色晖粉堵。 
阅景无旦夕，凭阑有今古。留我酒一樽，前山看春雨。知



   卷520_46 【大雨行（开成三年宣州开元寺作）】杜牧 

东垠黑风驾海水，海底卷上天中央。三吴六月忽凄惨， 
晚后点滴来苍茫。铮栈雷车轴辙壮，矫躩蛟龙爪尾长。 
神鞭鬼驭载阴帝，来往喷洒何颠狂。四面崩腾玉京仗， 
万里横互羽林枪。云缠风束乱敲磕，黄帝未胜蚩尤强。 
百川气势苦豪俊，坤关密锁愁开张。太和六年亦如此， 
我时壮气神洋洋。东楼耸首看不足，恨无羽翼高飞翔。 
尽召邑中豪健者，阔展朱盘开酒场。奔觥槌鼓助声势， 
眼底不顾纤腰娘。今年闒茸鬓已白，奇游壮观唯深藏。 
景物不尽人自老，谁知前事堪悲伤。斋



   卷520_47 【自宣州赴官入京，路逢裴坦判官归宣州，因题赠】杜牧 

敬亭山下百顷竹，中有诗人小谢城。城高跨楼满金碧， 
下听一溪寒水声。梅花落径香缭绕，雪白玉珰花下行。 
萦风酒旆挂朱阁，半醉游人闻弄笙。我初到此未三十， 
头脑钐利筋骨轻。画堂檀板秋拍碎，一引有时联十觥。 
老闲腰下丈二组，尘土高悬千载名。重游鬓白事皆改， 
唯见东流春水平。对酒不敢起，逢君还眼明。 
云罍看人捧，波脸任他横。一醉六十日，古来闻阮生。 
是非离别际，始见醉中情。今日送君话前事， 
高歌引剑还一倾。江湖酒伴如相问，终老烟波不计程。知



   卷520_48 【赠宣州元处士】杜牧 

陵阳北郭隐，身世两忘者。蓬蒿三亩居，宽于一天下。 
樽酒对不酌，默与玄相话。人生自不足，爱叹遭逢寡。主



   卷520_49 【村行】杜牧 

春半南阳西，柔桑过村坞。袅袅垂柳风，点点回塘雨。 
蓑唱牧牛儿，篱窥蒨裙女。半湿解征衫，主人馈鸡黍。斋



   卷520_50 【史将军二首】杜牧 

长鉟周都尉，闲如秋岭云。取蝥弧登垒，以骈邻翼军。 
百战百胜价，河南河北闻。今遇太平日，老去谁怜君。古

壮气盖燕赵，耽耽魁杰人。弯弧五百步，长戟八十斤。 
河湟非内地，安史有遗尘。何日武台坐，兵符授虎臣。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十一 
 
   
　 
　

　
 　



   卷521_1 【华清宫三十韵】杜牧 

绣岭明珠殿，层峦下缭墙。仰窥丹槛影，犹想赭袍光。 
昔帝登封后，中原自古强。一千年际会，三万里农桑。 
几席延尧舜，轩墀接禹汤。雷霆驰号令，星斗焕文章。 
钓筑乘时用，芝兰在处芳。北扉闲木索，南面富循良。 
至道思玄圃，平居厌未央。钩陈裹岩谷，文陛压青苍。 
歌吹千秋节，楼台八月凉。神仙高缥缈，环珮碎丁当。 
泉暖涵窗镜，云娇惹粉囊。嫩岚滋翠葆，清渭照红妆。 
帖泰生灵寿，欢娱岁序长。月闻仙曲调，霓作舞衣裳。 
雨露偏金穴，乾坤入醉乡。玩兵师汉武，回手倒干将。 
鲸鬣掀东海，胡牙揭上阳。喧呼马嵬血，零落羽林枪。 
倾国留无路，还魂怨有香。蜀峰横惨澹，秦树远微茫。 
鼎重山难转，天扶业更昌。望贤馀故老，花萼旧池塘。 
往事人谁问，幽襟泪独伤。碧檐斜送日，殷叶半凋霜。 
迸水倾瑶砌，疏风罅玉房。尘埃羯鼓索，片段荔枝筐。 
鸟啄摧寒木，蜗涎蠹画梁。孤烟知客恨，遥起泰陵傍。知



   卷521_2 【长安杂题长句六首】杜牧 

觚棱金碧照山高，万国珪璋捧赭袍。舐笔和铅欺贾马， 
赞功论道鄙萧曹。东南楼日珠帘卷，西北天宛玉厄豪。 
四海一家无一事，将军携镜泣霜毛。知

晴云似絮惹低空，紫陌微微弄袖风。韩嫣金丸莎覆绿， 
许公鞯汗杏黏红。烟生窈窕深东第，轮撼流苏下北宫。 
自笑苦无楼护智，可怜铅椠竟何功。主

雨晴九陌铺江练，岚嫩千峰叠海涛。南苑草芳眠锦雉， 
夹城云暖下霓旄。少年羁络青纹玉，游女花簪紫蒂桃。 
江碧柳深人尽醉，一瓢颜巷日空高。斋

束带谬趋文石陛，有章曾拜皂囊封。期严无奈睡留癖， 
势窘犹为酒泥慵。偷钓侯家池上雨，醉吟隋寺日沈钟。 
九原可作吾谁与，师友琅琊邴曼容。古

洪河清渭天池浚，太白终南地轴横。祥云辉映汉宫紫， 
春光绣画秦川明。草妒佳人钿朵色，风回公子玉衔声。 
六飞南幸芙蓉苑，十里飘香入夹城。知

丰貂长组金张辈，驷马文衣许史家。白鹿原头回猎骑， 
紫云楼下醉江花。九重树影连清汉，万寿山光学翠华。 
谁识大君谦让德，一毫名利斗蛙蟆。主



   卷521_3 【河湟】杜牧 

元载相公曾借箸，宪宗皇帝亦留神。旋见衣冠就东市， 
忽遗弓剑不西巡。牧羊驱马虽戎服，白发丹心尽汉臣。 
唯有凉州歌舞曲，流传天下乐闲人。主



   卷521_4 【许七侍御弃官东归潇洒江南颇闻自适高秋企望…十韵】杜牧 

天子绣衣吏，东吴美退居。有园同庾信，避事学相如。 
兰畹晴香嫩，筠溪翠影疏。江山九秋后，风月六朝馀。 
锦帙开诗轴，青囊结道书。霜岩红薜荔，露沼白芙蕖。 
睡雨高梧密，棋灯小阁虚。冻醪元亮秫，寒鲙季鹰鱼。 
尘意迷今古，云情识卷舒。他年雪中棹，阳羡访吾庐。古



   卷521_5 【李给事中敏二首】杜牧 

一章缄拜皂囊中，懔懔朝廷有古风。元礼去归缑氏学， 
江充来见犬台宫。纷纭白昼惊千古，鈇锧朱殷几一空。 
曲突徙薪人不会，海边今作钓鱼翁。古

晚发闷还梳，忆君秋醉馀。可怜刘校尉，曾讼石中书。 
消长虽殊事，仁贤每自如。因看鲁褒论，何处是吾庐。主



   卷521_6 【题永崇西平王宅太尉愬院六韵】杜牧 

天下无双将，关西第一雄。授符黄石老，学剑白猿翁。 
矫矫云长勇，恂恂郄縠风。家呼小太尉，国号大梁公。 
半夜龙骧去，中原虎穴空。陇山兵十万，嗣子握雕弓。主



   卷521_7 【东兵长句十韵】杜牧 

上党争为天下脊，邯郸四十万秦坑。狂童何者欲专地， 
圣主无私岂玩兵。玄象森罗摇北落，诗人章句咏东征。 
雄如马武皆弹剑，少似终军亦请缨。屈指庙堂无失策， 
垂衣尧舜待升平。羽林东下雷霆怒，楚甲南来组练明。 
即墨龙文光照曜，常山蛇阵势纵横。落雕都尉万人敌， 
黑槊将军一鸟轻。渐见长围云欲合，可怜穷垒带犹萦。 
凯歌应是新年唱，便逐春风浩浩声。主



   卷521_8 【过勤政楼】杜牧 

千秋令节名空在，承露丝囊世已无。
唯有紫苔偏得意，年年因雨上金铺。



   卷521_9 【过魏文贞公宅（一作题魏文贞）】杜牧 

蟪蛄宁与雪霜期，贤哲难教俗士知。
可怜贞观太平后，天且不留封德彝。



   卷521_10 【早春阁下寓直萧九舍人亦直内署，因寄书怀四韵】杜牧 

御水初销冻，宫花尚怯寒。千峰横紫翠，双阙凭阑干。 
玉漏轻风顺，金茎淡日残。王乔在何处，清汉正骖鸾。斋



   卷521_11 【秋晚与沈十七舍人期游樊川不至】杜牧 

邀侣以官解，泛然成独游。川光初媚日，山色正矜秋。 
野竹疏还密，岩泉咽复流。杜村连潏水，晚步见垂钩。古



   卷521_12 【念昔游三首】杜牧 

十载飘然绳检外，樽前自献自为酬。
秋山春雨闲吟处，倚遍江南寺寺楼。

云门寺外逢猛雨，林黑山高雨脚长。
曾奉郊宫为近侍，分明㧐㧐羽林枪。

李白题诗水西寺，古木回岩楼阁风。
半醒半醉游三日，红白花开山雨中。



   卷521_13 【今皇帝陛下一诏征兵…次第归降臣获睹圣功辄献歌咏】杜牧 

捷书皆应睿谋期，十万曾无一镞遗。汉武惭夸朔方地， 
周宣休道太原师。威加塞外寒来早，恩入河源冻合迟。 
听取满城歌舞曲，凉州声韵喜参差。古



   卷521_14 【奉和白相公圣德和平致兹休运岁终功就合咏盛…长句四韵】杜牧 

行看腊破好年光，万寿南山对未央。黠戛可汗修职贡， 
文思天子复河湟。应须日驭西巡狩，不假星弧北射狼。 
吉甫裁诗歌盛业，一篇江汉美宣王。古



   卷521_15 【过华清宫绝句三首】杜牧 

长安回望绣成堆，山顶千门次第开。
一骑红尘妃子笑，无人知是荔枝来。

新丰绿树起黄埃，数骑渔阳探使回。
霓裳一曲千峰上，舞破中原始下来。

万国笙歌醉太平，倚天楼殿月分明。
云中乱拍禄山舞，风过重峦下笑声。



   卷521_16 【登乐游原】杜牧 

长空澹澹孤鸟没，万古销沉向此中。
看取汉家何事业，五陵无树起秋风。



   卷521_17 【闻庆州赵纵使君与党项战中箭身死，辄书长句】杜牧 

将军独乘铁骢马，榆溪战中金仆姑。死绥却是古来有， 
骁将自惊今日无。青史文章争点笔，朱门歌舞笑捐躯。 
谁知我亦轻生者，不得君王丈二殳。主



   卷521_18 【送容州唐中丞赴镇】杜牧 

交阯同星座，龙泉佩斗文。烧香翠羽帐，看舞郁金裙。 
鹢首冲泷浪，犀渠拂岭云。莫教铜柱北，空说马将军。斋



   卷521_19 【夏州崔常侍自少常亚列出领麾幢十韵】杜牧 

帝命诗书将，登坛礼乐卿。三边要高枕，万里得长城。 
对客犹褒博，填门已旆旌。腰间五绶贵，天下一家荣。 
野水差新燕，芳郊哢夏莺。别风嘶玉勒，残日望金茎。 
榆塞孤烟媚，银川绿草明。戈矛虓虎士，弓箭落雕兵。 
魏绛言堪采，陈汤事偶成。若须垂竹帛，静胜是功名。知



   卷521_20 【街西长句】杜牧 

碧池新涨浴娇鸦，分锁长安富贵家。游骑偶同人斗酒， 
名园相倚杏交花。银鞦騕褭嘶宛马，绣鞅璁珑走钿车。 
一曲将军何处笛，连云芳草日初斜。知



   卷521_21 【春申君】杜牧 

烈士思酬国士恩，春申谁与快冤魂。
三千宾客总珠履，欲使何人杀李园。



   卷521_22 【奉陵宫人】杜牧 

相如死后无词客，延寿亡来绝画工。
玉颜不是黄金少，泪滴秋山入寿宫。



   卷521_23 【读韩杜集】杜牧 

杜诗韩集愁来读，似倩麻姑痒处抓。
天外凤凰谁得髓，无人解合续弦胶。



   卷521_24 【春日言怀寄虢州李常侍十韵】杜牧 

岸藓生红药，岩泉涨碧塘。地分莲岳秀，草接鼎原芳。 
雨派潈漴急，风畦芷若香。织蓬眠舴艋，惊梦起鸳鸯。 
论吐开冰室，诗陈曝锦张。貂簪荆玉润，丹穴凤毛光。 
今日还珠守，何年执戟郎。且嫌游昼短，莫问积薪长。 
无计披清裁，唯持祝寿觞。愿公如卫武，百岁尚康强。知



   卷521_25 【李侍郎于阳羡里富有泉石牧亦于阳羡粗有薄产…四韵】杜牧 

冥鸿不下非无意，塞马归来是偶然。紫绶公卿今放旷， 
白头郎吏尚留连。终南山下抛泉洞，阳羡溪中买钓船。 
欲与明公操履杖，愿闻休去是何年。知



   卷521_26 【赠李处士长句四韵】杜牧 

玉函怪牒锁灵篆，紫洞香风吹碧桃。老翁四目牙爪利， 
掷火万里精神高。霭霭祥云随步武，累累秋冢叹蓬蒿。 
三山朝去应非久，姹女当窗绣羽袍。知



   卷521_27 【送国棋王逢】杜牧 

玉子纹楸一路饶，最宜檐雨竹萧萧。羸形暗去春泉长， 
拔势横来野火烧。守道还如周柱史，鏖兵不羡霍嫖姚。 
浮生七十更万日，与子期于局上销。知



   卷521_28 【重送绝句】杜牧 

绝艺如君天下少，闲人似我世间无。
别后竹窗风雪夜，一灯明暗覆吴图。



   卷521_29 【少年行】杜牧 

连环羁玉声光碎，绿锦蔽泥虬卷高。
春风细雨走马去，珠落璀璀白罽袍。



   卷521_30 【奉和门下相公送西川相公兼领相印出镇全蜀诗十八韵】杜牧 

盛业冠伊唐，台阶翊戴光。无私天雨露，有截舜衣裳。 
蜀辍新衡镜，池留旧凤凰。同心真石友，写恨蔑河梁。 
虎骑摇风旆，貂冠韵水苍。彤弓随武库，金印逐文房。 
栈压嘉陵咽，峰横剑阁长。前驱二星去，开险五丁忙。 
回首峥嵘尽，连天草树芳。丹心悬魏阙，往事怆甘棠。 
治化轻诸葛，威声慑夜郎。君平教说卦，夫子召升堂。 
塞接西山雪，桥维万里樯。夺霞红锦烂，扑地酒垆香。 
忝逐三千客，曾依数仞墙。滞顽堪白屋，攀附亦同行。 
肉管伶伦曲，箫韶清庙章。唱高知和寡，小子斐然狂。斋



   卷521_31 【朱坡】杜牧 

下杜乡园古，泉声绕舍啼。静思长惨切，薄宦与乖暌。 
北阙千门外，南山午谷西。倚川红叶岭，连寺绿杨堤。 
迥野翘霜鹤，澄潭舞锦鸡。涛惊堆万岫，舸急转千溪。 
眉点萱牙嫩，风条柳幄迷。岸藤梢虺尾，沙渚印麑蹄。 
火燎湘桃坞，波光碧绣畦。日痕縆翠巘，陂影堕晴霓。 
蜗壁斓斑藓，银筵豆蔻泥。洞云生片段，苔径缭高低。 
偃蹇松公老，森严竹阵齐。小莲娃欲语，幽笋稚相携。 
汉馆留馀趾，周台接故蹊。蟠蛟冈隐隐，班雉草萋萋。 
树老萝纡组，岩深石启闺。侵窗紫桂茂，拂面翠禽栖。 
有计冠终挂，无才笔谩提。自尘何太甚，休笑触藩羝。古



   卷521_32 【早春寄岳州李使君，李善棋爱酒，情地闲雅】杜牧 

城高倚峭巘，地胜足楼台。朔漠暖鸿去，潇湘春水来。 
萦盈几多思，掩抑若为裁。返照三声角，寒香一树梅。 
乌林芳草远，赤壁健帆开。往事空遗恨，东流岂不回。 
分符颍川政，吊屈洛阳才。拂匣调珠柱，磨铅勘玉杯。 
棋翻小窟势，垆拨冻醪醅。此兴予非薄，何时得奉陪。主



   卷521_33 【送王侍御赴夏口座主幕】杜牧 

君为珠履三千客，我是青衿七十徒。礼数全优知隗始， 
讨论常见念回愚。黄鹤楼前春水阔，一杯还忆故人无。斋



   卷521_34 【自贻】杜牧 

杜陵萧次君，迁少去官频。寂寞怜吾道，依稀似古人。 
饰心无彩缋，到骨是风尘。自嫌如匹素，刀尺不由身。古



   卷521_35 【自遣】杜牧 

四十已云老，况逢忧窘馀。且抽持板手，却展小年书。 
嗜酒狂嫌阮，知非晚笑蘧。闻流宁叹吒，待俗不亲疏。 
遇事知裁剪，操心识卷舒。还称二千石，于我意何如。古



   卷521_36 【题桐叶】杜牧 

去年桐落故溪上，把笔偶题归燕诗。江楼今日送归燕， 
正是去年题叶时。叶落燕归真可惜，东流玄发且无期。 
笑筵歌席反惆怅，明月清风怆别离。庄叟彭殇同在梦， 
陶潜身世两相遗。一丸五色成虚语，石烂松薪更莫疑。 
哆侈不劳文似锦，进趋何必利如锥。钱神任尔知无敌， 
酒圣于吾亦庶几。江畔秋光蟾阁镜，槛前山翠茂陵眉。 
樽香轻泛数枝菊，檐影斜侵半局棋。休指宦游论巧拙， 
只将愚直祷神祇。三吴烟水平生念，宁向闲人道所之。斋



   卷521_37 【沈下贤】杜牧 

斯人清唱何人和，草径苔芜不可寻。
一夕小敷山下梦，水如环珮月如襟。



   卷521_38 【李和鼎】杜牧 

鵩鸟飞来庚子直，谪去日蚀辛卯年。
由来枉死贤才事，消长相持势自然。



   卷521_39 【赠沈学士张歌人】杜牧 

拖袖事当年，郎教唱客前。断时轻裂玉，收处远缲烟。 
孤直縆云定，光明滴水圆。泥情迟急管，流恨咽长弦。 
吴苑春风起，河桥酒旆悬。凭君更一醉，家在杜陵边。斋



   卷521_40 【忆游朱坡四韵】杜牧 

秋草樊川路，斜阳覆盎门。猎逢韩嫣骑，树识馆陶园。 
带雨经荷沼，盘烟下竹村。如今归不得，自戴望天盆。古



   卷521_41 【朱坡绝句三首】杜牧 

故国池塘倚御渠，江城三诏换鱼书。
贾生辞赋恨流落，只向长沙住岁馀。

烟深苔巷唱樵儿，花落寒轻倦客归。
藤岸竹洲相掩映，满池春雨鸊鹈飞。

乳肥春洞生鹅管，沼避回岩势犬牙。
自笑卷怀头角缩，归盘烟磴恰如蜗。



   卷521_42 【出宫人二首】杜牧 

闲吹玉殿昭华管，醉折梨园缥蒂花。
十年一梦归人世，绛缕犹封系臂纱。

平阳拊背穿驰道，铜雀分香下璧门。
几向缀珠深殿里，妒抛羞态卧黄昏。



   卷521_43 【长安秋望】杜牧 

楼倚霜树外，镜天无一毫。南山与秋色，气势两相高。斋



   卷521_44 【独酌】杜牧 

窗外正风雪，拥炉开酒缸。何如钓船雨，篷底睡秋江。知



   卷521_45 【醉眠】杜牧 

秋醪雨中熟，寒斋落叶中。幽人本多睡，更酌一樽空。斋



   卷521_46 【不饮赠酒】杜牧 

细算人生事，彭殇共一筹。与愁争底事，要尔作戈矛。知



   卷521_47 【昔事文皇帝三十二韵】杜牧 

昔事文皇帝，叨官在谏垣。奏章为得地，齰齿负明恩。 
金虎知难动，毛釐亦耻言。掩头虽欲吐，到口却成吞。 
照胆常悬镜，窥天自戴盆。周钟既窕槬，黥阵亦瘢痕。 
凤阙觚棱影，仙盘晓日暾。雨晴文石滑，风暖戟衣翻。 
每虑号无告，长忧骇不存。随行唯跼蹐，出语但寒暄。 
宫省咽喉任，戈矛羽卫屯。光尘皆影附，车马定西奔。 
亿万持衡价，锱铢挟契论。堆时过北斗，积处满西园。 
接棹隋河溢，连蹄蜀栈刓。漉空沧海水，搜尽卓王孙。 
斗巧猴雕刺，夸趫索挂跟。狐威假白额，枭啸得黄昏。 
馥馥芝兰圃，森森枳棘藩。吠声嗾国猘，公议怯膺门。 
窜逐诸丞相，苍茫远帝阍。一名为吉士，谁免吊湘魂。 
间世英明主，中兴道德尊。昆冈怜积火，河汉注清源。 
川口堤防决，阴车鬼怪掀。重云开朗照，九地雪幽冤。 
我实刚肠者，形甘短褐髡。曾经触虿尾，犹得凭熊轩。 
杜若芳洲翠，严光钓濑喧。溪山侵越角，封壤尽吴根。 
客恨萦春细，乡愁压思繁。祝尧千万寿，再拜揖馀樽。古



   卷521_48 【道一大尹存之、庭美二学士简于圣明…四韵呈上三君子】杜牧 

九金神鼎重丘山，五玉诸侯杂珮环。星座通霄狼鬣暗， 
戍楼吹笛虎牙闲。斗间紫气龙埋狱，天上洪炉帝铸颜。 
若念西河旧交友，鱼符应许出函关。古



   卷521_49 【杏园】杜牧 

夜来微雨洗芳尘，公子骅骝步贴匀。
莫怪杏园憔悴去，满城多少插花人。



   卷521_50 【春晚题韦家亭子】杜牧 

拥鼻侵襟花草香，高台春去恨茫茫。
蔫红半落平池晚，曲渚飘成锦一张。



   卷521_51 【过田家宅】杜牧 

安邑南门外，谁家板筑高。奉诚园里地，墙缺见蓬蒿。主



   卷521_52 【见宋拾遗题名处，感而成诗】杜牧 

窜逐穷荒与死期，饿唯蒿藿病无医。
怜君更抱重泉恨，不见崇山谪去时。



   卷521_53 【雪晴访赵嘏街西所居三韵】杜牧 

命代风骚将，谁登李杜坛。少陵鲸海动，翰苑鹤天寒。 
今日访君还有意，三条冰雪独来看。知



   卷521_54 【将赴吴兴登乐游原一绝】杜牧 

清时有味是无能，闲爱孤云静爱僧。
欲把一麾江海去，乐游原上望昭陵。



   卷521_55 【洛阳长句二首】杜牧 

草色人心相与闲，是非名利有无间。桥横落照虹堪画， 
树锁千门鸟自还。芝盖不来云杳杳，仙舟何处水潺潺。 
君王谦让泥金事，苍翠空高万岁山。斋

天汉东穿白玉京，日华浮动翠光生。桥边游女珮环委， 
波底上阳金碧明。月锁名园孤鹤唳，川酣秋梦凿龙声。 
连昌绣岭行宫在，玉辇何时父老迎。古



   卷521_56 【洛中监察病假满，送韦楚老拾遗归朝】杜牧 

洛桥风暖细翻衣，春引仙官去玉墀。独鹤初冲太虚日， 
九牛新落一毛时。行开教化期君是，卧病神祇祷我知。 
十载丈夫堪耻处，朱云犹掉直言旗。古



   卷521_57 【东都送郑处诲校书归上都】杜牧 

悠悠渠水清，雨霁洛阳城。槿堕初开艳，蝉闻第一声。 
故人容易去，白发等闲生。此别无多语，期君晦盛名。知



   卷521_58 【故洛阳城有感】杜牧 

一片宫墙当道危，行人为尔去迟迟。筚圭苑里秋风后， 
平乐馆前斜日时。锢党岂能留汉鼎，清谈空解识胡儿。 
千烧万战坤灵死，惨惨终年鸟雀悲。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十二 
 
   
　 
　

　
 　



   卷522_1 【扬州三首】杜牧 

炀帝雷塘土，迷藏有旧楼。谁家唱水调，明月满扬州。 
骏马宜闲出，千金好旧游。喧阗醉年少，半脱紫茸裘。知

秋风放萤苑，春草斗鸡台。金络擎雕去，鸾环拾翠来。 
蜀船红锦重，越橐水沈堆。处处皆华表，淮王奈却回。斋

街垂千步柳，霞映两重城。天碧台阁丽，风凉歌管清。 
纤腰间长袖，玉珮杂繁缨。拖轴诚为壮，豪华不可名。 
自是荒淫罪，何妨作帝京。古



   卷522_2 【润州二首】杜牧 

句吴亭东千里秋，放歌曾作昔年游。青苔寺里无马迹， 
绿水桥边多酒楼。大抵南朝皆旷达，可怜东晋最风流。 
月明更想桓伊在，一笛闻吹出塞愁。古

谢脁诗中佳丽地，夫差传里水犀军。城高铁瓮横强弩， 
柳暗朱楼多梦云。画角爱飘江北去，钓歌长向月中闻。 
扬州尘土试回首，不惜千金借与君。知



   卷522_3 【题扬州禅智寺】杜牧 

雨过一蝉噪，飘萧松桂秋。青苔满阶砌，白鸟故迟留。 
暮霭生深树，斜阳下小楼。谁知竹西路，歌吹是扬州。主



   卷522_4 【西江怀古】杜牧 

上吞巴汉控潇湘，怒似连山净镜光。魏帝缝囊真戏剧， 
苻坚投箠更荒唐。千秋钓艇歌明月，万里沙鸥弄夕阳， 
范蠡清尘何寂寞，好风唯属往来商。主



   卷522_5 【江南怀古】杜牧 

车书混一业无穷，井邑山川今古同。
戊辰年向金陵过，惆怅闲吟忆庾公。



   卷522_6 【江南春绝句】杜牧 

千里莺啼绿映红，水村山郭酒旗风。
南朝四百八十寺，多少楼台烟雨中。



   卷522_7 【将赴宣州留题扬州禅智寺】杜牧 

故里溪头松柏双，来时尽日倚松窗。
杜陵隋苑已绝国，秋晚南游更渡江。



   卷522_8 【题宣州开元寺水阁阁下宛溪夹溪居人】杜牧 

六朝文物草连空，天淡云闲今古同。鸟去鸟来山色里， 
人歌人哭水声中。深秋帘幕千家雨，落日楼台一笛风。 
惆怅无因见范蠡，参差烟树五湖东。古



   卷522_9 【宣州送裴坦判官往舒州，时牧欲赴官归京】杜牧 

日暖泥融雪半销，行人芳草马声骄。九华山路云遮寺， 
清弋江村柳拂桥。君意如鸿高的的，我心悬旆正摇摇。 
同来不得同归去，故国逢春一寂寥。古



   卷522_10 【句溪夏日送卢霈秀才归王屋山将欲赴举】杜牧 

野店正纷泊，茧蚕初引丝。行人碧溪渡，系马绿杨枝。 
苒苒迹始去，悠悠心所期。秋山念君别，惆怅桂花时。知



   卷522_11 【自宣城赴官上京】杜牧 

潇洒江湖十过秋，酒杯无日不淹留。谢公城畔溪惊梦， 
苏小门前柳拂头。千里云山何处好，几人襟韵一生休。 
尘冠挂却知闲事，终拟蹉跎访旧游。知



   卷522_12 【春末题池州弄水亭】杜牧 

使君四十四，两佩左铜鱼。为吏非循吏，论书读底书。 
晚花红艳静，高树绿阴初。亭宇清无比，溪山画不如。 
嘉宾能啸咏，宫妓巧妆梳。逐日愁皆碎，随时醉有馀。 
偃须求五鼎，陶只爱吾庐。趣向人皆异，贤豪莫笑渠。古



   卷522_13 【登池州九峰楼寄张祜】杜牧 

百感中来不自由，角声孤起夕阳楼。碧山终日思无尽， 
芳草何年恨即休。睫在眼前长不见，道非身外更何求。 
谁人得似张公子，千首诗轻万户侯。古



   卷522_14 【齐安郡晚秋】杜牧 

柳岸风来影渐疏，使君家似野人居。云容水态还堪赏， 
啸志歌怀亦自如。雨暗残灯棋散后，酒醒孤枕雁来初。 
可怜赤壁争雄渡，唯有蓑翁坐钓鱼。古



   卷522_15 【九日齐安登高】杜牧 

江涵秋影雁初飞，与客携壶上翠微。尘世难逢开口笑， 
菊花须插满头归。但将酩酊酬佳节，不用登临叹落晖。 
古往今来只如此，牛山何必泪沾衣。古



   卷522_16 【池州春送前进士蒯希逸】杜牧 

芳草复芳草，断肠还断肠。自然堪下泪，何必更残阳。 
楚岸千万里，燕鸿三两行。有家归不得，况举别君觞。知



   卷522_17 【齐安郡中偶题二首】杜牧 

两竿落日溪桥上，半缕轻烟柳影中。
多少绿荷相倚恨，一时回首背西风。

秋声无不搅离心，梦泽蒹葭楚雨深。
自滴阶前大梧叶，干君何事动哀吟。



   卷522_18 【齐安郡后池绝句】杜牧 

菱透浮萍绿锦池，夏莺千啭弄蔷薇。
尽日无人看微雨，鸳鸯相对浴红衣。



   卷522_19 【题齐安城楼】杜牧 

呜咽江楼角一声，微阳潋潋落寒汀。
不用凭阑苦回首，故乡七十五长亭。



   卷522_20 【池州李使君没后十一日处州新命始到后见归妓感而成诗】杜牧 

缙云新命诏初行，才是孤魂寿器成。黄壤不知新雨露， 
粉书空换旧铭旌。巨卿哭处云空断，阿鹜归来月正明。 
多少四年遗爱事，乡闾生子李为名。主



   卷522_21 【见刘秀才与池州妓别】杜牧 

远风南浦万重波，未似生离别恨多。楚管能吹柳花怨， 
吴姬争唱竹枝歌。金钗横处绿云堕，玉箸凝时红粉和。 
待得枚皋相见日，自应妆镜笑蹉跎。主



   卷522_22 【池州废林泉寺】杜牧 

废寺林溪上，颓垣倚乱峰。看栖归树鸟，犹想过山钟。 
石路寻僧去，此生应不逢。斋



   卷522_23 【忆齐安郡】杜牧 

平生睡足处，云梦泽南州。一夜风欺竹，连江雨送秋。 
格卑常汩汩，力学强悠悠。终掉尘中手，潇湘钓漫流。古



   卷522_24 【池州清溪】杜牧 

弄溪终日到黄昏，照数秋来白发根。
何物赖君千遍洗，笔头尘土渐无痕。



   卷522_25 【游池州林泉寺金碧洞】杜牧 

袖拂霜林下石棱，潺湲声断满溪冰。
携茶腊月游金碧，合有文章病茂陵。



   卷522_26 【即事（黄州作）】杜牧 

因思上党三年战，闲咏周公七月诗。竹帛未闻书死节， 
丹青空见画灵旗。萧条井邑如鱼尾，早晚干戈识虎皮。 
莫笑一麾东下计，满江秋浪碧参差。古



   卷522_27 【赠李秀才（是上公孙子）】杜牧 

骨清年少眼如冰，凤羽参差五色层。
天上麒麟时一下，人间不独有徐陵。



   卷522_28 【寄李起居四韵】杜牧 

楚女梅簪白雪姿，前溪碧水冻醪时。云罍心凸知难捧， 
凤管簧寒不受吹。南国剑眸能盼眄，侍臣香袖爱僛垂。 
自怜穷律穷途客，正怯孤灯一局棋。主



   卷522_29 【题池州贵池亭】杜牧 

势比凌歊宋武台，分明百里远帆开。
蜀江雪浪西江满，强半春寒去却来。



   卷522_30 【兰溪（在蕲州西）】杜牧 

兰溪春尽碧泱泱，映水兰花雨发香。
楚国大夫憔悴日，应寻此路去潇湘。



   卷522_31 【睦州四韵】杜牧 

州在钓台边，溪山实可怜。有家皆掩映，无处不潺湲。 
好树鸣幽鸟，晴楼入野烟。残春杜陵客，中酒落花前。斋



   卷522_32 【秋晚早发新定】杜牧 

解印书千轴，重阳酒百缸。凉风满红树，晓月下秋江。 
岩壑会归去，尘埃终不降。悬缨未敢濯，严濑碧淙淙。古



   卷522_33 【除官归京睦州雨霁】杜牧 

秋半吴天霁，清凝万里光。水声侵笑语，岚翠扑衣裳。 
远树疑罗帐，孤云认粉囊。溪山侵两越，时节到重阳。 
顾我能甘贱，无由得自强。误曾公触尾，不敢夜循墙。 
岂意笼飞鸟，还为锦帐郎。网今开傅燮，书旧识黄香。 
姹女真虚语，饥儿欲一行。浅深须揭厉，休更学张纲。主



   卷522_34 【夜泊桐庐眠先寄苏台卢郎中】杜牧 

水槛桐庐馆，归舟系石根。笛吹孤戍月，犬吠隔溪村。 
十载违清裁，幽怀未一论。苏台菊花节，何处与开樽。斋



   卷522_35 【新转南曹未叙朝散初秋暑退出守吴兴书此篇以自见志】杜牧 

捧诏汀洲去，全家羽翼飞。喜抛新锦帐，荣借旧朱衣。 
且免材为累，何妨拙有机。宋株聊自守，鲁酒怕旁围。 
清尚宁无素，光阴亦未晞。一杯宽幕席，五字弄珠玑。 
越浦黄柑嫩，吴溪紫蟹肥。平生江海志，佩得左鱼归。主



   卷522_36 【题白蘋洲】杜牧 

山鸟飞红带，亭薇拆紫花。溪光初透彻，秋色正清华。 
静处知生乐，喧中见死夸。无多珪组累，终不负烟霞。斋



   卷522_37 【题茶山（在宜兴）】杜牧 

山实东吴秀，茶称瑞草魁。剖符虽俗吏，修贡亦仙才。 
溪尽停蛮棹，旗张卓翠苔。柳村穿窈窕，松涧渡喧豗。 
等级云峰峻，宽平洞府开。拂天闻笑语，特地见楼台。 
泉嫩黄金涌，牙香紫璧裁。拜章期沃日，轻骑疾奔雷。 
舞袖岚侵涧，歌声谷答回。磬音藏叶鸟，雪艳照潭梅。 
好是全家到，兼为奉诏来。树阴香作帐，花径落成堆。 
景物残三月，登临怆一杯。重游难自克，俯首入尘埃。斋



   卷522_38 【茶山下作】杜牧 

春风最窈窕，日晓柳村西。娇云光占岫，健水鸣分溪。 
燎岩野花远，戛瑟幽鸟啼。把酒坐芳草，亦有佳人携。古



   卷522_39 【入茶山下题水口草市绝句】杜牧 

倚溪侵岭多高树，夸酒书旗有小楼。
惊起鸳鸯岂无恨，一双飞去却回头。



   卷522_40 【春日茶山病不饮酒，因呈宾客】杜牧 

笙歌登画船，十日清明前。山秀白云腻，溪光红粉鲜。 
欲开未开花，半阴半晴天。谁知病太守，犹得作茶仙。斋



   卷522_41 【不饮赠官妓】杜牧 

芳草正得意，汀洲日欲西。无端千树柳，更拂一条溪。 
几朵梅堪折，何人手好携。谁怜佳丽地，春恨却凄凄。古



   卷522_42 【早春赠军事薛判官】杜牧 

雪后新正半，春来四刻长。晴梅朱粉艳，嫩水碧罗光。 
弦管开双调，花钿坐两行。唯君莫惜醉，认取少年场。知



   卷522_43 【代吴兴妓春初寄薛军事】杜牧 

雾冷侵红粉，春阴扑翠钿。自悲临晓镜，谁与惜流年。 
柳暗霏微雨，花愁黯淡天。金钗有几只，抽当酒家钱。主



   卷522_44 【八月十二日得替后移居霅溪馆，因题长句四韵】杜牧 

万家相庆喜秋成，处处楼台歌板声。千岁鹤归犹有恨， 
一年人住岂无情。夜凉溪馆留僧话，风定苏潭看月生。 
景物登临闲始见，愿为闲客此闲行。主



   卷522_45 【初冬夜饮】杜牧 

淮阳多病偶求欢，客袖侵霜与烛盘。
砌下梨花一堆雪，明年谁此凭阑干。



   卷522_46 【栽竹】杜牧 

本因遮日种，却似为溪移。历历羽林影，疏疏烟露姿。 
萧骚寒雨夜，敲劼晚风时。故国何年到，尘冠挂一枝。知



   卷522_47 【梅】杜牧 

轻盈照溪水，掩敛下瑶台。妒雪聊相比，欺春不逐来。 
偶同佳客见，似为冻醪开。若在秦楼畔，堪为弄玉媒。主



   卷522_48 【山石榴】杜牧 

似火山榴映小山，繁中能薄艳中闲。
一朵佳人玉钗上，只疑烧却翠云鬟。



   卷522_49 【柳长句】杜牧 

日落水流西复东，春光不尽柳何穷。巫娥庙里低含雨， 
宋玉宅前斜带风。不嫌榆荚共争翠，深与桃花相映红。 
灞上汉南千万树，几人游宦别离中。古



   卷522_50 【隋堤柳】杜牧 

夹岸垂杨三百里，只应图画最相宜。
自嫌流落西归疾，不见东风二月时。



   卷522_51 【柳绝句】杜牧 

数树新开翠影齐，倚风情态被春迷。
依依故国樊川恨，半掩村桥半掩溪。



   卷522_52 【独柳】杜牧 

含烟一株柳，拂地摇风久。佳人不忍折，怅望回纤手。主



   卷522_53 【早雁】杜牧 

金河秋半虏弦开，云外惊飞四散哀。仙掌月明孤影过， 
长门灯暗数声来。须知胡骑纷纷在，岂逐春风一一回。 
莫厌潇湘少人处，水多菰米岸莓苔。主



   卷522_54 【䴔䴖】杜牧 

芝茎抽绀趾，清唳掷金梭。日翅闲张锦，风池去罥罗。 
静眠依翠荇，暖戏折高荷。山阴岂无尔，茧字换群鹅。斋



   卷522_55 【鹦鹉】杜牧 

华堂日渐高，雕槛系红绦。故国陇山树，美人金剪刀。 
避笼交翠尾，罅嘴静新毛。不念三缄事，世途皆尔曹。古



   卷522_56 【鹤】杜牧 

清音迎晓月，愁思立寒蒲。丹顶西施颊，霜毛四皓须。 
碧云行止躁，白鹭性灵粗。终日无群伴，溪边吊影孤。知



   卷522_57 【鸦】杜牧 

扰扰复翻翻，黄昏飏冷烟。毛欺皇后发，声感楚姬弦。 
蔓垒盘风下，霜林接翅眠。只如西旅样，头白岂无缘。主



   卷522_58 【鹭鸶】杜牧 

雪衣雪发青玉觜，群捕鱼儿溪影中。
惊飞远映碧山去，一树梨花落晚风。



   卷522_59 【村舍燕】杜牧 

汉宫一百四十五，多下珠帘闭琐窗。
何处营巢夏将半，茅檐烟里语双双。



   卷522_60 【归燕】杜牧 

画堂歌舞喧喧地，社去社来人不看。
长是江楼使君伴，黄昏犹待倚阑干。



   卷522_61 【伤猿】杜牧 

独折南园一朵梅，重寻幽坎已生苔。
无端晚吹惊高树，似袅长枝欲下来。



   卷522_62 【还俗老僧】杜牧 

雪发不长寸，秋寒力更微。独寻一径叶，犹挈衲残衣。 
日暮千峰里，不知何处归。斋



   卷522_63 【斫竹】杜牧 

寺废竹色死，宦家宁尔留。霜根渐随斧，风玉尚敲秋。 
江南苦吟客，何处送悠悠。古



   卷522_64 【将赴湖州留题亭菊】杜牧 

陶菊手自种，楚兰心有期。遥知渡江日，正是撷芳时。主



   卷522_65 【折菊】杜牧 

篱东菊径深，折得自孤吟。雨中衣半湿，拥鼻自知心。古



   卷522_66 【云（一作褚载诗）】杜牧 

尽日看云首不回，无心都大似无才。
可怜光彩一片玉，万里晴天何处来。



   卷522_67 【醉后题僧院】杜牧 

离心忽忽复凄凄，雨晦倾瓶取醉泥。
可羡高僧共心语，一如携稚往东西。



   卷522_68 【题禅院（一作醉后题僧院）】杜牧 

觥船一棹百分空，十岁青春不负公。
今日鬓丝禅榻畔，茶烟轻飏落花风。



   卷522_69 【哭李给事中敏】杜牧 

阳陵郭门外，陂阤丈五坟。九泉如结友，兹地好埋君。古



   卷522_70 【黄州竹径斗】杜牧 

竹浊蟠小径，屈折斗蛇来。三年得归去，知绕几千回。主



   卷522_71 【题敬爱寺楼】杜牧 

暮景千山雪，春寒百尺楼。独登还独下，谁会我悠悠。古



   卷522_72 【送刘秀才归江陵】杜牧 

彩服鲜华觐渚宫，鲈鱼新熟别江东。刘郎浦夜侵船月， 
宋玉亭春弄袖风。落落精神终有立，飘飘才思杳无穷。 
谁人世上为金口，借取明时一荐雄。古



   卷522_73 【见吴秀才与池妓别，因成绝句】杜牧 

红烛短时羌笛怨，清歌咽处蜀弦高。
万里分飞两行泪，满江寒雨正萧骚。



   卷522_74 【湖南正初招李郢秀才】杜牧 

行乐及时时已晚，对酒当歌歌不成。千里暮山重叠翠， 
一溪寒水浅深清。高人以饮为忙事，浮世除诗尽强名。 
看著白蘋芽欲吐，雪舟相访胜闲行。主



   卷522_75 【赠朱道灵】杜牧 

刘根丹篆三千字，郭璞青囊两卷书。
朱渚矶南谢山北，白云深处有岩居。



   卷522_76 【屏风绝句】杜牧 

屏风周昉画纤腰，岁久丹青色半销。
斜倚玉窗鸾发女，拂尘犹自妒娇娆。



   卷522_77 【哭韩绰】杜牧 

平明送葬上都门，绋翣交横逐去魂。
归来冷笑悲身事，唤妇呼儿索酒盆。



   卷522_78 【新定途中】杜牧 

无端偶效张文纪，下杜乡园别五秋。
重过江南更千里，万山深处一孤舟。



   卷522_79 【题新定八松院小石】杜牧 

雨滴珠玑碎，苔生紫翠重。故关何日到，且看小三峰。古



   卷522_80 【往年随故府吴兴公夜泊芜湖口今赴官西去…因成十六韵】杜牧 

南指陵阳路，东流似昔年。重恩山未答，双鬓雪飘然。 
数仞惭投迹，群公愧拍肩。驽骀蒙锦绣，尘土浴潺湲。 
郭隗黄金峻，虞卿白璧鲜。貔貅环玉帐，鹦鹉破蛮笺。 
极浦沈碑会，秋花落帽筵。旌旗明迥野，冠珮照神仙。 
筹画言何补，优容道实全。讴谣人扑地，鸡犬树连天。 
紫凤超如电，青襟散似烟。苍生未经济，坟草已芊绵。 
往事惟沙月，孤灯但客船。岘山云影畔，棠叶水声前。 
故国还归去，浮生亦可怜。高歌一曲泪，明日夕阳边。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十三 
 
   
　 
　

　
 　



   卷523_1 【怀钟陵旧游四首】杜牧 

一谒征南最少年，虞卿双璧截肪鲜。歌谣千里春长暖， 
丝管高台月正圆。玉帐军筹罗俊彦，绛帷环珮立神仙。 
陆公馀德机云在，如我酬恩合执鞭。主

滕阁中春绮席开，柘枝蛮鼓殷晴雷。垂楼万幕青云合， 
破浪千帆阵马来。未掘双龙牛斗气，高悬一榻栋梁材。 
连巴控越知何事，珠翠沉檀处处堆。斋

十顷平湖堤柳合，岸秋兰芷绿纤纤。一声明月采莲女， 
四面朱楼卷画帘。白鹭烟分光的的，微涟风定翠vz々。
斜辉更落西山影，千步虹桥气象兼。古

控压平江十万家，秋来江静镜新磨。城头晚鼓雷霆后， 
桥上游人笑语多。日落汀痕千里色，月当楼午一声歌。 
昔年行乐秾桃畔，醉与龙沙拣蜀罗。知



   卷523_43 【台城曲二首】杜牧 

整整复斜斜，随旗簇晚沙。门外韩擒虎，楼头张丽华。 
谁怜容足地，却羡井中蛙。主

王颁兵势急，鼓下坐蛮奴。潋滟倪塘水，叉牙出骨须。 
干芦一炬火，回首是平芜。古



   卷523_44 【江上雨寄崔碣】杜牧 

春半平江雨，圆文破蜀罗。声眠篷底客，寒湿钓来蓑。 
暗澹遮山远，空濛著柳多。此时怀旧恨，相望意如何。知



   卷523_45 【罢钟陵幕吏十三年，来泊湓浦，感旧为诗】杜牧 

青梅雨中熟，樯倚酒旗边。故国残春梦，孤舟一褐眠。 
摇摇远堤柳，暗暗十程烟。南奏钟陵道，无因似昔年。主



   卷523_46 【商山麻涧】杜牧 

云光岚彩四面合，柔柔垂柳十馀家。雉飞鹿过芳草远， 
牛巷鸡埘春日斜。秀眉老父对樽酒，蒨袖女儿簪野花。 
征车自念尘土计，惆怅溪边书细沙。主



   卷523_47 【商山富水驿（驿本名与阳谏议同姓名，因此改为富水驿）】杜牧 

益戆由来未觉贤，终须南去吊湘川。当时物议朱云小， 
后代声华白日悬。邪佞每思当面唾，清贫长欠一杯钱。 
驿名不合轻移改，留警朝天者惕然。主



   卷523_48 【丹水】杜牧 

何事苦萦回，离肠不自裁。恨身随梦去，春态逐云来。 
沈定蓝光彻，喧盘粉浪开。翠岩三百尺，谁作子陵台。斋



   卷523_49 【题武关】杜牧 

碧溪留我武关东，一笑怀王迹自穷。郑袖娇娆酣似醉， 
屈原憔悴去如蓬。山墙谷堑依然在，弱吐强吞尽已空。 
今日圣神家四海，戍旗长卷夕阳中。斋



   卷523_50 【除官赴阙商山道中绝句】杜牧 

水叠鸣珂树如帐，长杨春殿九门珂。
我来惆怅不自决，欲去欲住终如何。



   卷523_51 【汉江】杜牧 

溶溶漾漾白鸥飞，绿净春深好染衣。
南去北来人自老，夕阳长送钓船归。



   卷523_52 【襄阳雪夜感怀】杜牧 

往事起独念，飘然自不胜。前滩急夜响，密雪映寒灯。 
的的三年梦，迢迢一线縆。明朝楚山上，莫上最高层。古



   卷523_53 【咏歌圣德，远怀天宝，因题关亭长句四韵】杜牧 

圣敬文思业太平，海寰天下唱歌行。秋来气势洪河壮， 
霜后精神泰华狞，广德者强朝万国，用贤无敌是长城。 
君王若悟治安论，安史何人敢弄兵。古



   卷523_54 【途中作】杜牧 

绿树南阳道，千峰势远随。碧溪风澹态，芳树雨馀姿。 
野渡云初暖，征人袖半垂。残花不足醉，行乐是何时。知



   卷523_55 【重到襄阳，哭亡友韦寿朋（一作重宿襄州哭韦楚老拾遗）】杜牧 

故人坟树立秋风，伯道无儿迹更空。
重到笙歌分散地，隔江吹笛月明中。



   卷523_56 【赤壁（一作李商隐诗）】杜牧 

折戟沈沙铁未销，自将磨洗认前朝。
东风不与周郎便，铜雀春深锁二乔。



   卷523_57 【云梦泽】杜牧 

日旗龙旆想飘扬，一索功高缚楚王。
直是超然五湖客，未如终始郭汾阳。



   卷523_58 【除官行至昭应，闻友人出官因寄】杜牧 

贱子来千里，明公去一麾。可能休涕泪，岂独感恩知。 
草木穷秋后，山川落照时。如何望故国，驱马却迟迟。古



   卷523_59 【寄浙东韩八评事】杜牧 

一笑五云溪上舟，跳丸日月十经秋。鬓衰酒减欲谁泥， 
迹辱魂惭好自尤。梦寐几回迷蛱蝶，文章应解伴牢愁。 
无穷尘土无聊事，不得清言解不休。古



   卷523_60 【泊秦淮】杜牧 

烟笼寒水月笼沙，夜泊秦淮近酒家。
商女不知亡国恨，隔江犹唱后庭花。



   卷523_61 【秋浦途中】杜牧 

萧萧山路穷秋雨，淅淅溪风一岸蒲。
为问寒沙新到雁，来时还下杜陵无。



   卷523_62 【题桃花夫人（即息夫人）庙】杜牧 

细腰宫里露桃新，脉脉无言度几春。
至竟息亡缘底事，可怜金谷坠楼人。



   卷523_63 【初春有感，寄歙州邢员外】杜牧 

雪涨前溪水，啼声已绕滩。梅衰未减态，春嫩不禁寒。 
迹去梦一觉，年来事百般。闻君亦多感，何处倚阑干。斋



   卷523_64 【书怀寄中朝往还】杜牧 

平生自许少尘埃，为吏尘中势自回。朱绂久惭官借与， 
白题还叹老将来。须知世路难轻进，岂是君门不大开。 
霄汉几多同学伴，可怜头角尽卿材。斋



   卷523_65 【寄崔钧】杜牧 

缄书报子玉，为我谢平津。自愧扫门士，谁为乞火人。 
词臣陪羽猎，战将骋骐驎。两地差池恨，江汀醉送君。古



   卷523_66 【初春雨中舟次和州横江裴使君见迎李赵二秀才…许浑先辈】杜牧 

芳草渡头微雨时，万株杨柳拂波垂。蒲根水暖雁初浴， 
梅径香寒蜂未知。辞客倚风吟暗淡，使君回马湿旌旗。 
江南仲蔚多情调，怅望春阴几首诗。古



   卷523_67 【和州绝句】杜牧 

江湖醉渡十年春，牛渚山边六问津。
历阳前事知何实，高位纷纷见陷人。



   卷523_68 【题乌江亭】杜牧 

胜败兵家事不期，包羞忍耻是男儿。
江东子弟多才俊，卷土重来未可知。



   卷523_69 【题横江馆】杜牧 

孙家兄弟晋龙骧，驰骋功名业帝王。
至竟江山谁是主，苔矶空属钓鱼郎。



   卷523_70 【寄澧州张舍人笛】杜牧 

发匀肉好生春岭，截玉钻星寄使君。檀的染时痕半月， 
落梅飘处响穿云。楼中威凤倾冠听，沙上惊鸿掠水分。 
遥想紫泥封诏罢，夜深应隔禁墙闻。主



   卷523_71 【寄扬州韩绰判官】杜牧 

青山隐隐水迢迢，秋尽江南草木凋。
二十四桥明月夜，玉人何处教吹箫。



   卷523_72 【送李群玉赴举】杜牧 

故人别来面如雪，一榻拂云秋影中。
玉白花红三百首，五陵谁唱与春风。



   卷523_73 【送薛种游湖南】杜牧 

贾傅松醪酒，秋来美更香。怜君片云思，一去绕潇湘。古



   卷523_74 【题寿安县甘棠馆御沟】杜牧 

一渠东注芳华苑，苑锁池塘百岁空。
水殿半倾蟾口涩，为谁流下蓼花中。



   卷523_75 【汴河怀古】杜牧 

锦缆龙舟隋炀帝，平台复道汉梁王。
游人闲起前朝念，折柳孤吟断杀肠。



   卷523_76 【汴河阻冻】杜牧 

千里长河初冻时，玉珂瑶珮响参差。
浮生却似冰底水，日夜东流人不知。



   卷523_77 【酬张祜处士见寄长句四韵】杜牧 

七子论诗谁似公，曹刘须在指挥中。荐衡昔日知文举， 
乞火无人作蒯通。北极楼台长挂梦，西江波浪远吞空。 
可怜故国三千里，虚唱歌词满六宫。主



   卷523_78 【寄宣州郑谏议】杜牧 

大夫官重醉江东，潇洒名儒振古风。文石陛前辞圣主。 
碧云天外作冥鸿。五言宁谢颜光禄，百岁须齐卫武公。 
再拜宜同丈人行，过庭交分有无同。主



   卷523_79 【题元处士高亭（宣州）】杜牧 

水接西江天外声，小斋松影拂云平。
何人教我吹长笛，与倚春风弄月明。



   卷523_80 【郑瓘协律】杜牧 

广文遗韵留樗散，鸡犬图书共一船。
自说江湖不归事，阻风中酒过年年。



   卷523_81 【和野人殷潜之题筹笔驿十四韵】杜牧 

三吴裂婺女，九锡狱孤儿。霸主业未半，本朝心是谁。 
永安宫受诏，筹笔驿沉思。画地乾坤在，濡毫胜负知。 
艰难同草创，得失计毫厘。寂默经千虑，分明浑一期。 
川流萦智思，山耸助扶持。慷慨匡时略，从容问罪师。 
褒中秋鼓角，渭曲晚旌旗。仗义悬无敌，鸣攻故有辞。 
若非天夺去，岂复虑能支。子夜星才落，鸿毛鼎便移。 
邮亭世自换，白日事长垂。何处躬耕者，犹题殄瘁诗。主



   卷523_82 【重题绝句一首】杜牧 

邮亭寄人世，人世寄邮亭。何如自筹度，鸿路有冥冥。古



   卷523_83 【送陆洿郎中弃官东归】杜牧 

少微星动照春云，魏阙衡门路自分。
倏去忽来应有意，世间尘土谩疑君。



   卷523_84 【寄珉笛与宇文舍人】杜牧 

调高银字声还侧，物比柯亭韵校奇。
寄与玉人天上去，桓将军见不教吹。



   卷523_85 【寄内兄和州崔员外十二韵】杜牧 

历阳崔太守，何日不含情。恩义同钟李，埙篪实弟兄。 
光尘能混合，擘画最分明。台阁仁贤誉，闺门孝友声。 
西方像教毁，南海绣衣行。金橐宁回顾，珠簟肯一枨。 
只宜裁密诏，何自取专城。进退无非道，徊翔必有名。 
好风初婉软，离思苦萦盈。金马旧游贵，桐庐春水生。 
雨侵寒牖梦，梅引冻醪倾。共祝中兴主，高歌唱太平。知



   卷523_86 【遣兴】杜牧 

镜弄白髭须，如何作老夫。浮生长勿勿，儿小且呜呜。 
忍过事堪喜，泰来忧胜无。治平心径熟，不遣有穷途。主



   卷523_87 【早秋】杜牧 

疏雨洗空旷，秋标惊意新。大热去酷吏，清风来故人。 
尊酒酌未酌，晚花嚬不嚬。铢秤与缕雪，谁觉老陈陈。斋



   卷523_88 【秋思】杜牧 

热去解钳釱，飘萧秋半时。微雨池塘见，好风襟袖知。 
发短梳未足，枕凉闲且欹。平生分过此，何事不参差。古



   卷523_89 【途中一绝】杜牧 

镜中丝发悲来惯，衣上尘痕拂渐难。
惆怅江湖钓竿手，却遮西日向长安。



   卷523_90 【春尽途中】杜牧 

田园不事来游宦，故国谁教尔别离。
独倚关亭还把酒，一年春尽送春诗。



   卷523_91 【题村舍】杜牧 

三树稚桑春未到，扶床乳女午啼饥。
潜销暗铄归何处，万指侯家自不知。



   卷523_92 【代人寄远六言二首】杜牧 

河桥酒旆风软，候馆梅花雪娇。 
宛陵楼上瞪目，我郎何处情饶。斋

绣领任垂蓬髻，丁香闲结春梢。 
剩肯新年归否，江南绿草迢迢。知



   卷523_93 【闺情】杜牧 

娟娟却月眉，新鬓学鸦飞。暗砌匀檀粉，晴窗画夹衣。 
袖红垂寂寞，眉黛敛衣稀。还向长陵去，今宵归不归。主



   卷523_94 【旧游】杜牧 

闲吟芍药诗，惆望久嚬眉。盼眄回眸远，纤衫整髻迟。 
重寻春昼梦，笑把浅花枝。小市长陵住，非郎谁得知。斋



   卷523_95 【寄远】杜牧 

只影随惊雁，单栖锁画笼。向春罗袖薄，谁念舞台风。知



   卷523_96 【帘】杜牧 

徒云逢剪削，岂谓见偏装。凤节轻雕日，鸾花薄饰香。 
问屏何屈曲，怜帐解周防。下渍金阶露，斜分碧瓦霜。 
沈沈伴春梦，寂寂侍华堂。谁见昭阳殿，真珠十二行。知



   卷523_97 【寄题甘露寺北轩】杜牧 

曾向蓬莱宫里行，北轩阑槛最留情。孤高堪弄桓伊笛， 
缥缈宜闻子晋笙。天接海门秋水色，烟笼隋苑暮钟声。 
他年会著荷衣去，不向山僧说姓名。知



   卷523_98 【题青云馆】杜牧 

虬蟠千仞剧羊肠，天府由来百二强。四皓有芝轻汉祖， 
张仪无地与怀王。云连帐影萝阴合，枕绕泉声客梦凉。 
深处会容高尚者，水苗三顷百株桑。知



   卷523_99 【正初奉酬歙州刺史邢群】杜牧 

翠岩千尺倚溪斜，曾得严光作钓家。越嶂远分丁字水， 
腊梅迟见二年花。明时刀尺君须用，幽处田园我有涯。 
一壑风烟阳羡里，解龟休去路非赊。知



   卷523_100 【江上偶见绝句】杜牧 

楚江寒食橘花时，野渡临风驻彩旗。
草色连云人去住，水纹如縠燕差池。



   卷523_101 【题木兰庙】杜牧 

弯弓征战作男儿，梦里曾经与画眉。
几度思归还把酒，拂云堆上祝明妃。



   卷523_102 【入商山】杜牧 

早入商山百里云，蓝溪桥下水声分。
流水旧声人旧耳，此回呜咽不堪闻。



   卷523_103 【偶题】杜牧 

甘罗昔作秦丞相，子政曾为汉辇郎。
千载更逢王侍读，当时还道有文章。



   卷523_104 【送卢秀才一绝】杜牧 

春濑与烟远，送君孤棹开。潺湲如不改，愁更钓鱼来。斋



   卷523_105 【醉题】杜牧 

金镊洗霜鬓，银觥敌露桃。醉头扶不起，三丈日还高。知



   卷523_106 【题商山四皓庙一绝】杜牧 

吕氏强梁嗣子柔，我于天性岂恩雠。
南军不袒左边袖，四老安刘是灭刘。



   卷523_107 【送隐者一绝】杜牧 

无媒径路草萧萧，自古云林远市朝。
公道世间唯白发，贵人头上不曾饶。



   卷523_108 【题张处士山庄一绝】杜牧 

好鸟疑敲磬，风蝉认轧筝。修篁与嘉树，偏倚半岩生。斋



   卷523_109 【有怀重送斛斯判官】杜牧 

苍苍烟月满川亭，我有劳歌一为听。
将取离魂随白骑，三台星里拜文星。



   卷523_110 【赠别二首】杜牧 

娉娉褭褭十三馀，豆蔻梢头二月初。
春风十里扬州路，卷上珠帘总不如。

多情却似总无情，唯觉尊前笑不成。
蜡烛有心还惜别，替人垂泪到天明。



   卷523_111 【寄远】杜牧 

前山极远碧云合，清夜一声白雪微。
欲寄相思千里月，溪边残照雨霏霏。



   卷523_112 【少年行】杜牧 

官为骏马监，职帅羽林儿。两绶藏不见，落花何处期。 
猎敲白玉镫，怒袖紫金锤。田窦长留醉，苏辛曲让岐。 
豪持出塞节，笑别远山眉。捷报云台贺，公卿拜寿卮。古



   卷523_113 【盆池】杜牧 

凿破苍苔地，偷他一片天。白云生镜里，明月落阶前。主



   卷523_114 【有寄】杜牧 

云阔烟深树，江澄水浴秋。美人何处在，明月万山头。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十四 
 
   
　 
　

　
 　



   卷524_1 【斑竹筒簟】杜牧 

血染斑斑成锦纹，昔年遗恨至今存。
分明知是湘妃泣，何忍将身卧泪痕。



   卷524_2 【和严恽秀才落花】杜牧 

共惜流年留不得，且环流水醉流杯。
无情红艳年年盛，不恨凋零却恨开。



   卷524_3 【倡楼戏赠】杜牧 

细柳桥边深半春，缬衣帘里动香尘。
无端有寄闲消息，背插金钗笑向人。



   卷524_4 【初上船留寄】杜牧 

烟水本好尚，亲交何惨凄。况为珠履客，即泊锦帆堤。 
沙雁同船去，田鸦绕岸啼。此时还有味，必卧日从西。主



   卷524_5 【秋岸】杜牧 

河岸微退落，柳影微凋疏。船上听呼稚，堤南趁漉鱼。 
数帆旗去疾，一艇箭回初。曾入相思梦，因凭附远书。斋



   卷524_6 【过大梁闻河亭方宴赠孙子端】杜牧 

梁园纵玩归应少，赋雪搜才去必频。
板落岂缘无罚酒，不教客右更添人。



   卷524_7 【题吴兴消暑楼十二韵】杜牧 

晴日登攀好，危楼物象饶。一溪通四境，万岫饶层霄。 
鸟翼舒华屋，鱼鳞棹短桡。浪花机乍织，云叶匠新雕。 
台榭罗嘉卉，城池敞丽谯。蟾蜍来作鉴，螮蝀引成桥。 
燕任随秋叶，人空集早潮。楚鸿行尽直，沙鹭立偏翘。 
暮角凄游旅，清歌惨泬寥。景牵游目困，愁托酒肠销。 
远吹流松韵，残阳渡柳桥。时陪庾公赏，还悟脱烦嚣。主



   卷524_8 【奉送中丞姊夫俦自大理卿出镇江西叙事书怀因成十二韵】杜牧 

惟帝忧南纪，搜贤与大藩。梅仙调步骤，庾亮拂櫜鞬。 
一室何劳扫，三章自不冤。精明如定国，孤峻似陈蕃。 
灞岸秋犹嫩，蓝桥水始喧。红旓挂石壁，黑槊断云根。 
滕阁丹霄倚，章江碧玉奔。一声仙妓唱，千里暮江痕。 
私好初童稚，官荣见子孙。流年休挂念，万事至无言。 
玉辇君频过，冯唐将未论。庸书酬万债，竹坞问樊村。斋



   卷524_9 【中丞业深韬略，志在功名，再奉长句一篇兼有谘劝】杜牧 

樯似邓林江拍天，越香巴锦万千千。滕王阁上柘枝鼓， 
徐孺亭西铁轴船。八部元侯非不贵，万人师长岂无权。 
要君严重疏欢乐，犹有河湟可下鞭。斋



   卷524_10 【和裴杰秀才新樱桃】杜牧 

新果真琼液，人应宴紫兰。圆疑窃龙颔，色已夺鸡冠。 
远火微微辨，繁星历历看。茂先知味好，曼倩恨偷难。 
忍用烹酥酪，从将玩玉盘。流年如可驻，何必九华丹。斋



   卷524_11 【春思】杜牧 

岂君心的的，嗟我泪涓涓。绵羽啼来久，锦鳞书未传。 
兽垆凝冷焰，罗幕蔽晴烟。自是求佳梦，何须讶昼眠。古



   卷524_12 【代人作】杜牧 

楼高春日早，屏束麝烟堆。盼眄凝魂别，依稀梦雨来。 
绿鬟羞妥麽，红颊思天偎。斗草怜香蕙，簪花间雪梅。 
戍辽虽咽切，游蜀亦迟回。锦字梭悬壁，琴心月满台。 
笑筵凝贝启，眠箔晓珠开。腊破征车动，袍襟对泪裁。斋



   卷524_13 【偶题二首】杜牧 

劳劳千里身，襟袂满行尘。深夜悬双泪，短亭思远人。 
苍江程未息，黑水梦何频。明月轻桡去，唯应钓赤鳞。古

有恨秋来极，无端别后知。夜阑终耿耿，明发竟迟迟。 
信已凭鸿去，归唯与燕期。只因明月见，千里两相思。主



   卷524_14 【冬至日遇京使发寄舍弟】杜牧 

远信初凭双鲤去，他乡正遇一阳生。尊前岂解愁家国， 
辇下唯能忆弟兄。旅馆夜忧姜被冷，暮江寒觉晏裘轻。 
竹门风过还惆怅，疑是松窗雪打声。主



   卷524_15 【洛下送张曼容赴上党召】杜牧 

歌阕樽残恨却偏，凭君不用设离筵。未趋雉尾随元老， 
且蓦羊肠过少年。七叶汉貂真密近，一枝诜桂亦徒然。 
羽书正急征兵地，须遣头风处处痊。主



   卷524_16 【宣州留赠】杜牧 

红铅湿尽半罗裙，洞府人间手欲分。满面风流虽似玉， 
四年夫婿恰如云。当春离恨杯长满，倚柱关情日渐曛。 
为报眼波须稳当，五陵游宕莫知闻。主



   卷524_17 【寄题宣州开元寺】杜牧 

松寺曾同一鹤栖，夜深台殿月高低。
何人为倚东楼柱，正是千山雪涨溪。



   卷524_18 【赠张祜】杜牧 

诗韵一逢君，平生称所闻。粉毫唯画月，琼尺只裁云。 
黥阵人人慑，秋星历历分。数篇留别我，羞杀李将军。知



   卷524_19 【残春独来南亭因寄张祜】杜牧 

暖云如粉草如茵，独步长堤不见人。一岭桃花红锦黦， 
半溪山水碧罗新。高枝百舌犹欺鸟，带叶梨花独送春。 
仲蔚欲知何处在，苦吟林下拂诗尘。知



   卷524_20 【宣州开元寺南楼】杜牧 

小楼才受一床横，终日看山酒满倾。
可惜和风夜来雨，醉中虚度打窗声。



   卷524_21 【寄远人】杜牧 

终日求人卜，回回道好音。那时离别后，入梦到如今。知



   卷524_22 【别沈处士】杜牧 

旧事参差梦，新程逦迤秋。故人如见忆，时到寺东楼。斋



   卷524_23 【留赠】杜牧 

舞靴应任闲人看，笑脸还须待我开。
不用镜前空有泪，蔷薇花谢即归来。



   卷524_24 【奉和仆射相公春泽稍愆圣君轸虑嘉雪忽降…成四韵】杜牧 

飘来鸡树凤池边，渐压琼枝冻碧涟。银阙双高银汉里， 
玉山横列玉墀前。昭阳殿下风回急，承露盘中月彩圆。 
上相抽毫歌帝德，一篇风雅美丰年。知



   卷524_25 【寄李播评事】杜牧 

子列光殊价，明时忍自高。宁无好舟楫，不泛恶风涛。 
大翼终难戢，奇锋且自韬。春来烟渚上，几净雪霜毫。主



   卷524_26 【送牛相出镇襄州】杜牧 

盛时常注意，南雍暂分茅。紫殿辞明主，岩廊别旧交。 
危幢侵碧雾，寒旆猎红旓。德业悬秦镜，威声隐楚郊。 
拜尘先洒泪，成厦昔容巢。遥仰沈碑会，鸳鸯玉佩敲。主



   卷524_27 【送薛邽二首】杜牧 

可怜走马骑驴汉，岂有风光肯占伊。
只有三张最惆怅，下山回马尚迟迟。

小捷风流已俊才，便将红粉作金台。
明年未去池阳郡，更乞春时却重来。



   卷524_28 【见穆三十宅中庭海榴花谢】杜牧 

矜红掩素似多才，不待樱桃不逐梅。春到未曾逢宴赏， 
雨馀争解免低徊。巧穷南国千般艳，趁得春风二月开。 
堪恨王孙浪游去，落英狼藉始归来。斋



   卷524_29 【留诲曹师等诗】杜牧 

万物有丑好，各一姿状分。唯人即不尔，学与不学论。 
学非探其花，要自拨其根。孝友与诚实，而不忘尔言。 
根本既深实，柯叶自滋繁。念尔无忽此，期以庆吾门。斋



   卷524_30 【洛阳】杜牧 

文争武战就神功，时似开元天宝中。已建玄戈收相土， 
应回翠帽过离宫。侯门草满宜寒兔，洛浦沙深下塞鸿。 
疑有女娥西望处，上阳烟树正秋风。斋



   卷524_31 【寄唐州李玭尚书】杜牧 

累代功勋照世光，奚胡闻道死心降。书功笔秃三千管， 
领节门排十六双，先揖耿弇声寂寂，今看黄霸事摐摐。 
时人欲识胸襟否，彭蠡秋连万里江。斋



   卷524_32 【南陵道中】杜牧 

南陵水面漫悠悠，风紧云轻欲变秋。
正是客心孤回处，谁家红袖凭江楼。



   卷524_33 【登九峰楼】杜牧 

晴江滟滟含浅沙，高低绕郭滞秋花。牛歌鱼笛山月上， 
鹭渚鹙梁溪日斜。为郡异乡徒泥酒，杜陵芳草岂无家。 
白头搔杀倚柱遍，归棹何时闻轧鸦。知



   卷524_34 【别家】杜牧 

初岁娇儿未识爷，别爷不拜手吒叉。
拊头一别三千里，何日迎门却到家。



   卷524_35 【归家（一作赵嘏诗）】杜牧 

稚子牵衣问，归来何太迟。共谁争岁月，赢得鬓边丝。知



   卷524_36 【雨】杜牧 

连云接塞添迢递，洒幕侵灯送寂寥。
一夜不眠孤客耳，主人窗外有芭蕉。



   卷524_37 【送人】杜牧 

鸳鸯帐里暖芙蓉，低泣关山几万重。
明镜半边钗一股，此生何处不相逢。



   卷524_38 【遣怀】杜牧 

道泰时还泰，时来命不来。何当离城市，高卧博山隈。斋



   卷524_39 【醉赠薛道封】杜牧 

饮酒论文四百刻，水分云隔二三年。
男儿事业知公有，卖与明君直几钱。



   卷524_40 【歙州卢中丞见惠名酝】杜牧 

谁怜贱子启穷途，太守封来酒一壶。攻破是非浑似梦， 
削平身世有如无。醺醺若借嵇康懒，兀兀仍添宁武愚。 
犹念悲秋更分赐，夹溪红蓼映风蒲。知



   卷524_41 【咏袜】杜牧 

钿尺裁量减四分，纤纤玉笋裹轻云。
五陵年少欺他醉，笑把花前出画裙。



   卷524_42 【宫祠二首】杜牧 

蝉翼轻绡傅体红，玉肤如醉向春风。
深宫锁闭犹疑惑，更取丹沙试辟宫。

监宫引出暂开门，随例须朝不是恩。
银钥却收金锁合，月明花落又黄昏。



   卷524_43 【月】杜牧 

三十六宫秋夜深，昭阳歌断信沈沈。
唯应独伴陈皇后，照见长门望幸心。



   卷524_44 【忍死留别献盐铁裴相公二十叔】杜牧 

贤相辅明主，苍生寿域开。青春辞白日，幽壤作黄埃。 
岂是无多士，偏蒙不弃才。孤坟三尺土，谁可为培栽。斋



   卷524_45 【悲吴王城】杜牧 

二月春风江上来，水精波动碎楼台。吴王宫殿柳含翠， 
苏小宅房花正开。解舞细腰何处往，能歌姹女逐谁回。 
千秋万古无消息，国作荒原人作灰。斋



   卷524_46 【闺情代作】杜牧 

梧桐叶落雁初归，迢递无因寄远衣。月照石泉金点冷， 
凤酣箫管玉声微。佳人刀杵秋风外，荡子从征梦寐希。 
遥望戍楼天欲晓，满城冬鼓白云飞。斋



   卷524_47 【寄沈褒秀才】杜牧 

晴河万里色如刀，处处浮云卧碧桃。仙桂茂时金镜晓， 
洛波飞处玉容高。雄如宝剑冲牛斗，丽似鸳鸯养羽毛。 
他日忆君何处望，九天香满碧萧骚。斋



   卷524_48 【入关】杜牧 

东西南北数衢通，曾取江西径过东。
今日更寻南去路，未秋应有北归鸿。



   卷524_49 【及第后寄长安故人】杜牧 

东都放榜未花开，三十三人走马回。
秦地少年多酿酒，已将春色入关来。



   卷524_50 【偶作】杜牧 

才子风流咏晓霞，倚楼吟住日初斜。
惊杀东邻绣床女，错将黄晕压檀花。



   卷524_51 【赠终南兰若僧】杜牧 

北阙南山是故乡，两枝仙桂一时芳。
休公都不知名姓，始觉禅门气味长。



   卷524_52 【遣怀】杜牧 

落魄江南载酒行，楚腰肠断掌中轻。
十年一觉扬州梦，赢得青楼薄幸名。



   卷524_53 【秋感】杜牧 

金风万里思何尽，玉树一窗秋影寒。
独掩柴门明月下，泪流香袂倚阑干。



   卷524_54 【赠渔父】杜牧 

芦花深泽静垂纶，月夕烟朝几十春。
自说孤舟寒水畔，不曾逢著独醒人。



   卷524_55 【叹花】杜牧 

自恨寻芳到已迟，往年曾见未开时。
如今风摆花狼藉，绿叶成阴子满枝。



   卷524_56 【题刘秀才新竹】杜牧 

数茎幽玉色，晓夕翠烟分。声破寒窗梦，根穿绿藓纹。 
渐笼当槛日，欲碍入帘云。不是山阴客，何人爱此君。古



   卷524_57 【山行】杜牧 

远上寒山石径斜，白云生处有人家。
停车坐爱枫林晚，霜叶红于二月花。



   卷524_58 【书怀】杜牧 

满眼青山未得过，镜中无那鬓丝何。
只言旋老转无事，欲到中年事更多。



   卷524_59 【紫薇花】杜牧 

晓迎秋露一枝新，不占园中最上春。
桃李无言又何在，向风偏笑艳阳人。



   卷524_60 【醉后呈崔大夫】杜牧 

谢傅秋凉阅管弦，徒教贱子侍华筵。
溪头正雨归不得，辜负东窗一觉眠。



   卷524_61 【和宣州沈大夫登北楼书怀】杜牧 

兵符严重辞金马，星剑光芒射斗牛。笔落青山飘古韵， 
帐开红旆照高秋。香连日彩浮绡幕，溪逐歌声绕画楼。 
可惜登临佳丽地，羽仪须去凤池游。古



   卷524_62 【夜雨】杜牧 

九月三十日，雨声如别秋。无端满阶叶，共白几人头。 
点滴侵寒梦，萧骚著淡愁。渔歌听不唱，蓑湿棹回舟。知



   卷524_63 【方响】杜牧 

数条秋水挂琅玕，玉手丁当怕夜寒。
曲尽连敲三四下，恐惊珠泪落金盘。



   卷524_64 【将出关宿层峰驿，却寄李谏议】杜牧 

孤驿在重阻，云根掩柴扉。数声暮禽切，万壑秋意归。 
心驰碧泉涧，目断青琐闱。明日武关外，梦魂劳远飞。古



   卷524_65 【使回枉唐州崔司马书，兼寄四韵因和】杜牧 

清晨候吏把书来，十载离忧得暂开。痴叔去时还读易， 
仲容多兴索衔杯。人心计日殷勤望，马首随云早晚回。 
莫为霜台愁岁暮，潜龙须待一声雷。古



   卷524_66 【郡斋秋夜即事，寄斛斯处士许秀才】杜牧 

有客谁人肯夜过，独怜风景奈愁何。边鸿怨处迷霜久， 
庭树空来见月多。故国杳无千里信，采弦时伴一声歌。 
驰心只待城乌晓，几对虚檐望白河。古



   卷524_67 【早春题真上人院（生天宝初）】杜牧 

清羸已近百年身，古寺风烟又一春。
寰海自成戎马地，唯师曾是太平人。



   卷524_68 【对花微疾不饮，呈坐中诸公】杜牧 

花前虽病亦提壶，数调持觞兴有无。
尽日临风羡人醉，雪香空伴白髭须。



   卷524_69 【酬王秀才桃花园见寄】杜牧 

桃满西园淑景催，几多红艳浅深开。
此花不逐溪流出，晋客无因入洞来。



   卷524_70 【走笔送杜十三归京】杜牧 

烟鸿上汉声声远，逸骥寻云步步高。
应笑内兄年六十，郡城闲坐养霜毛。



   卷524_71 【送王十至褒中因寄尚书】杜牧 

阙下经年别，人间两地情。坛场新汉将，烟月古隋城。 
雁去梁山远，云高楚岫明。君家荷藕好，缄恨寄遥程。知



   卷524_72 【后池泛舟送王十】杜牧 

相送西郊暮景和，青苍竹外绕寒波。
为君蘸甲十分饮，应见离心一倍多。



   卷524_73 【重送王十】杜牧 

执袂还应立马看，向来离思始知难。
雁飞不见行尘灭，景下山遥极目寒。



   卷524_74 【洛阳秋夕】杜牧 

泠泠寒水带霜风，更在天桥夜景中。
清禁漏闲烟树寂，月轮移在上阳宫。



   卷524_75 【赠猎骑】杜牧 

已落双雕血尚新，鸣鞭走马又翻身。
凭君莫射南来雁，恐有家书寄远人。



   卷524_76 【怀吴中冯秀才】杜牧 

长洲苑外草萧萧，却算游程岁月遥。
唯有别时今不忘，暮烟秋雨过枫桥。



   卷524_77 【寄东塔僧】杜牧 

初月微明漏白烟，碧松梢外挂青天。
西风静起传深夜，应送愁吟入夜禅。



   卷524_78 【秋夕】杜牧 

红烛秋光冷画屏，轻罗小扇扑流萤。
天阶夜色凉如水，坐看牵牛织女星。



   卷524_79 【瑶瑟】杜牧 

玉仙瑶瑟夜珊珊，月过楼西桂烛残。
风景人间不如此，动摇湘水彻明寒。



   卷524_80 【送故人归山】杜牧 

三清洞里无端别，又拂尘衣欲卧云。
看著挂冠迷处所，北山萝月在移文。



   卷524_81 【闻角】杜牧 

晓楼烟槛出云霄，景下林塘已寂寥。
城角为秋悲更远，护霜云破海天遥。



   卷524_82 【押兵甲发谷口寄诸公】杜牧 

晓涧青青桂色孤，楚人随玉上天衢。
水辞谷口山寒少，今日风头校暖无。



   卷524_83 【和令狐侍御赏蕙草】杜牧 

寻常诗思巧如春，又喜幽亭蕙草新。
本是馨香比君子，绕栏今更为何人。



   卷524_84 【偶题】杜牧 

道在人间或可传，小还轻变已多年。
今来海上升高望，不到蓬莱不是仙。



   卷524_85 【三川驿伏览座主舍人留题】杜牧 

旧迹依然已十秋，雪山当面照银钩。
怀恩泪尽霜天晓，一片馀霞映驿楼。



   卷524_86 【陕州醉赠裴四同年】杜牧 

凄风洛下同羁思，迟日棠阴得醉歌。
自笑与君三岁别，头衔依旧鬓丝多。



   卷524_87 【破镜】杜牧 

佳人失手镜初分，何日团圆再会君。
今朝万里秋风起，山北山南一片云。



   卷524_88 【长安雪后】杜牧 

秦陵汉苑参差雪，北阙南山次第春。
车马满城原上去，岂知惆怅有闲人。



   卷524_89 【华清宫】杜牧 

零叶翻红万树霜，玉莲开蕊暖泉香。
行云不下朝元阁，一曲淋铃泪数行。



   卷524_90 【冬日题智门寺北楼】杜牧 

满怀多少是恩酬，未见功名已白头。
不为寻山试筋力，岂能寒上背云楼。



   卷524_91 【别王十后遣京使累路附书】杜牧 

重关晓度宿云寒，羸马缘知步步难。
此信的应中路见，乱山何处拆书看。



   卷524_92 【许秀才至辱李蕲州绝句，问断酒之情因寄】杜牧 

有客南来话所思，故人遥枉醉中诗。
暂因微疾须防酒，不是欢情减旧时。



   卷524_93 【送张判官归兼谒鄂州大夫】杜牧 

处士闻名早，游秦献疏回。腹中书万卷，身外酒千杯。 
江雨春波阔，园林客梦催。今君拜旌戟，凛凛近霜台。古



   卷524_94 【宿长庆寺】杜牧 

南行步步远浮尘，更近青山昨夜邻。高铎数声秋撼玉， 
霁河千里晓横银。红蕖影落前池净，绿稻香来野径频。 
终日官闲无一事，不妨长醉是游人。古



   卷524_95 【望少华三首】杜牧 

身随白日看将老，心与青云自有期。
今对晴峰无十里，世缘多累暗生悲。

文字波中去不还，物情初与是非闲。
时名竟是无端事，羞对灵山道爱山。

眼看云鹤不相随，何况尘中事作为。
好伴羽人深洞去，月前秋听玉参差。



   卷524_96 【登澧州驿楼寄京兆韦尹（尹曾典此郡）】杜牧 

一话涔阳旧使君，郡人回首望青云。
政声长与江声在，自到津楼日夜闻。



   卷524_97 【长安晴望】杜牧 

翠屏山对凤城开，碧落摇光霁后来。
回识六龙巡幸处，飞烟闲绕望春台。



   卷524_98 【岁旦朝回口号】杜牧 

星河犹在整朝衣，远望天门再拜归。
笑向春风初五十，敢言知命且知非。



   卷524_99 【骕骦骏】杜牧 

瑶池罢游宴，良乐委尘沙。遭遇不遭遇，盐车与鼓车。古



   卷524_100 【龙丘途中二首（一作李商隐诗）】杜牧 

汉苑残花别，吴江盛夏来。唯看万树合，不见一枝开。主

水色饶湘浦，滩声怯建溪。泪流回月上，可得更猿啼。知



   卷524_101 【宫人冢】杜牧 

尽是离宫院中女，苑墙城外冢累累。
少年入内教歌舞，不识君王到老时。



   卷524_102 【寄浙西李判官】杜牧 

燕台上客意何如，四五年来渐渐疏。直道莫抛男子业， 
遭时还与故人书。青云满眼应骄我，白发浑头少恨渠。 
唯念贤哉崔大让，可怜无事不歌鱼。斋



   卷524_103 【寄杜子二首】杜牧 

不识长杨事北胡，且教红袖醉来扶。
狂风烈焰虽千尺，豁得平生俊气无。

武牢关吏应相笑，个里年年往复来。
若问使君何处去，为言相忆首长回。



   卷524_104 【卢秀才将出王屋，高步名场，江南相逢赠别】杜牧 

王屋山人有古文，欲攀青桂弄氛氲。将携健笔干明主， 
莫向仙坛问白云。驰逐宁教争处让，是非偏忌众人分。 
交游话我凭君道，除却鲈鱼更不闻。古



   卷524_105 【送刘三复郎中赴阙】杜牧 

横溪辞寂寞，金马去追游。好是鸳鸯侣，正逢霄汉秋。 
玉珂声琐琐，锦帐梦悠悠。微笑知今是，因风谢钓舟。知



   卷524_106 【羊栏浦夜陪宴会】杜牧 

戈槛营中夜未央，雨沾云惹侍襄王。球来香袖依稀暖， 
酒凸觥心泛滟光。红弦高紧声声急，珠唱铺圆袅袅长。 
自比诸生最无取，不知何处亦升堂。知



   卷524_107 【送杜顗赴润州幕】杜牧 

少年才俊赴知音，丞相门栏不觉深。直道事人男子业， 
异乡加饭弟兄心。还须整理韦弦佩，莫独矜夸玳瑁簪。 
若去上元怀古去，谢安坟下与沉吟。知



   卷524_108 【有感】杜牧 

宛溪垂柳最长枝，曾被春风尽日吹。
不堪攀折犹堪看，陌上少年来自迟。



   卷524_109 【书怀寄卢州（一作泸州守）】杜牧 

谢山南畔州，风物最宜秋。太守悬金印，佳人敞画楼。 
凝缸暗醉夕，残月上汀州。可惜当年鬓，朱门不得游。古



   卷524_110 【贺崔大夫崔正字】杜牧 

内举无惭古所难，燕台遥想拂尘冠。登龙有路水不峻， 
一雁背飞天正寒。别夜酒馀红烛短，映山帆满碧霞残。 
谢公楼下潺湲响，离恨诗情添几般。古



   卷524_111 【江南送左师】杜牧 

江南为客正悲秋，更送吾师古渡头。
惆怅不同尘土别，水云踪迹去悠悠。



   卷524_112 【寝夜】杜牧 

蛩唱如波咽，更深似水寒。露华惊弊褐，灯影挂尘冠。 
故国初离梦，前溪更下滩。纷纷毫发事，多少宦游难。斋



   卷524_113 【十九兄郡楼有宴，病不赴】杜牧 

十二层楼敞画檐，连去歌尽草纤纤。
空堂病怯阶前月，燕子嗔垂一竹帘。



   卷524_114 【愁】杜牧 

聚散竟无形，回肠自结成。古今留不得，离别又潜生。 
降虏将军思，穷秋远客情。何人更憔悴，落第泣秦京。主



   卷524_115 【隋苑（一作李商隐诗，题云定子）】杜牧 

红霞一抹广陵春，定子当筵睡脸新。
却笑吃亏隋炀帝，破家亡国为谁人。



   卷524_116 【芭蕉】杜牧 

芭蕉为雨移，故向窗前种。怜渠点滴声，留得归乡梦。 
梦远莫归乡，觉来一翻动。知



   卷524_117 【汴人舟行答张祜】杜牧 

千万长河共使船，听君诗句倍怆然。
春风野岸名花发，一道帆樯画柳烟。



   卷524_118 【牧陪昭应卢郎中在江西宣州佐今吏部沈公幕罢府…投寄】杜牧 

燕雁下扬州，凉风柳陌愁。可怜千里梦，还是一年秋。 
宛水环朱槛，章江敞碧流。谬陪吾益友，只事我贤侯。 
印组萦光马，锋铓看解牛。井闾安乐易，冠盖惬依投。 
政简稀开阁，功成每运筹。送春经野坞，迟日上高楼。 
玉裂歌声断，霞飘舞带收。泥情斜拂印，别脸小低头。 
日晚花枝烂，釭凝粉彩稠。未曾孤酩酊，剩肯只淹留。 
重德俄征宠，诸生苦宦游。分途之绝国，洒泪拜行輈。 
聚散真漂梗，光阴极转邮。铭心徒历历，屈指尽悠悠。 
君作烹鲜用，谁膺仄席求。卷怀能愤悱，卒岁且优游。 
去矣时难遇，沽哉价莫酬。满枝为鼓吹，衷甲避戈矛。 
隋帝宫荒草，秦王土一丘。相逢好大笑，除此总云浮。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十五 
 
   
　 
　

　
 　



   卷525_1 【寓言】杜牧 

暖风迟日柳初含，顾影看身又自惭。
何事明朝独惆怅，杏花时节在江南。



   卷525_2 【猿】杜牧 

月白烟青水暗流，孤猿衔恨叫中秋。
三声欲断疑肠断，饶是少年今白头。



   卷525_3 【怀归】杜牧 

尘埃终日满窗前，水态云容思浩然。
争得便归湘浦去，却持竿上钓鱼船。



   卷525_4 【边上晚秋】杜牧 

黑山南面更无州，马放平沙夜不收。
风送孤城临晚角，一声声入客心愁。



   卷525_5 【伤友人悼吹箫妓】杜牧 

玉箫声断没流年，满目春愁陇树烟。
艳质已随云雨散，凤楼空锁月明天。



   卷525_6 【访许颜】杜牧 

门近寒溪窗近山，枕山流水日潺潺。
长嫌世上浮云客，老向尘中不解颜。



   卷525_7 【春日古道傍作】杜牧 

万古荣华旦暮齐，楼台春尽草萋萋。
君看陌上何人墓，旋化红尘送马蹄。



   卷525_8 【青冢】杜牧 

青冢前头陇水流，燕支山上暮云秋。
蛾眉一坠穷泉路，夜夜孤魂月下愁。



   卷525_9 【大梦上人自庐峰回】杜牧 

行脚寻常到寺稀，一枝藜杖一禅衣。
开门满院空秋色，新向庐峰过夏归。



   卷525_10 【洛中二首】杜牧 

柳动晴风拂路尘，年年宫阙锁浓春。
一从翠辇无巡幸，老却蛾眉几许人。

风吹柳带摇晴绿，蝶绕花枝恋暖香。
多把芳菲泛春酒，直教愁色对愁肠。



   卷525_11 【边上闻笳三首】杜牧 

何处吹笳薄暮天，塞垣高鸟没狼烟。
游人一听头堪白，苏武争禁十九年。

海路无尘边草新，荣枯不见绿杨春。
白沙日暮愁云起，独感离乡万里人。

胡雏吹笛上高台，寒雁惊飞去不回。
尽日春风吹不散，只应分付客愁来。



   卷525_12 【春日寄许浑先辈】杜牧 

蓟北雁初去，湘南春又归。水流沧海急，人到白头稀。 
塞路尽何处，我愁当落晖。终须接鸳鹭，霄汉共高飞。主



   卷525_13 【经阖闾城】杜牧 

遗踪委衰草，行客思悠悠。昔日人何处，终年水自流。 
孤烟村戍远，乱雨海门秋。吟罢独归去，烟云尽惨愁。斋



   卷525_14 【并州道中】杜牧 

行役我方倦，苦吟谁复闻。戍楼春带雪，边角暮吹云。 
极目无人迹，回头送雁群。如何遣公子，高卧醉醺醺。古



   卷525_15 【别怀】杜牧 

相别徒成泣，经过总是空。劳生惯离别，夜梦苦西东。 
去路三湘浪，归程一片风。他年寄消息，书在鲤鱼中。知



   卷525_16 【渔父】杜牧 

白发沧浪上，全忘是与非。秋潭垂钓去，夜月叩船归。 
烟影侵芦岸，潮痕在竹扉。终年狎鸥鸟，来去且无机。主



   卷525_17 【秋梦】杜牧 

寒空动高吹，月色满清砧。残梦夜魂断，美人边思深。 
孤鸿秋出塞，一叶暗辞林。又寄征衣去，迢迢天外心。斋



   卷525_18 【早秋客舍】杜牧 

风吹一片叶，万物已惊秋。独夜他乡泪，年年为客愁。 
别离何处尽，摇落几时休。不及磻溪叟，身闲长自由。古



   卷525_19 【逢故人】杜牧 

故交相见稀，相见倍依依。尘路事不尽，云岩闲好归。 
投人销壮志，徇俗变真机。又落他乡泪，风前一满衣。知



   卷525_20 【秋晚江上遣怀】杜牧 

孤舟天际外，去路望中赊。贫病远行客，梦魂多在家。 
蝉吟秋色树，鸦噪夕阳沙。不拟彻双鬓，他方掷岁华。主



   卷525_21 【长安夜月】杜牧 

寒光垂静夜，皓彩满重城。万国尽分照，谁家无此明。 
古槐疏影薄，仙桂动秋声。独有长门里，蛾眉对晓晴。斋



   卷525_22 【云】杜牧 

东西那有碍，出处岂虚心。晓入洞庭阔，暮归巫峡深。 
渡江随鸟影，拥树隔猿吟。莫隐高唐去，枯苗待作霖。古



   卷525_23 【春怀】杜牧 

年光何太急，倏忽又青春。明月谁为主，江山暗换人。 
莺花潜运老，荣乐渐成尘。遥忆朱门柳，别离应更频。知



   卷525_24 【逢故人】杜牧 

年年不相见，相见却成悲。教我泪如霰，嗟君发似丝。 
正伤携手处，况值落花时。莫惜今宵醉，人间忽忽期。主



   卷525_25 【闲题】杜牧 

男儿所在即为家，百镒黄金一朵花。
借问春风何处好，绿杨深巷马头斜。



   卷525_26 【金谷园】杜牧 

繁华事散逐香尘，流水无情草自春。
日暮东风怨啼鸟，落花犹似堕楼人。



   卷525_27 【重登科】杜牧 

星汉离宫月出轮，满街含笑绮罗春。
花前每被青蛾问，何事重来只一人。



   卷525_28 【游边】杜牧 

黄沙连海路无尘，边草长枯不见春。
日暮拂云堆下过，马前逢著射雕人。



   卷525_29 【将赴池州道中作】杜牧 

青阳云水去年寻，黄绢歌诗出翰林。投辖暂停留酒客， 
绛帷斜系满松阴。妖人笑我不相问，道者应知归路心。 
南去南来尽乡国，月明秋水只沈沈。主



   卷525_30 【隋宫春】杜牧 

龙舟东下事成空，蔓草萋萋满故宫。
亡国亡家为颜色，露桃犹自恨春风。



   卷525_31 【蛮中醉（一作张籍诗）】杜牧 

瘴塞蛮江入洞流，人家多在竹棚头。
青山海上无城郭，唯见松牌出象州。



   卷525_32 【寓题】杜牧 

把酒直须判酩酊，逢花莫惜暂淹留。
假如三万六千日，半是悲哀半是愁。



   卷525_33 【送赵十二赴举】杜牧 

省事却因多事力，无心翻似有心来。
秋风郡阁残花在，别后何人更一杯。



   卷525_34 【偶呈郑先辈】杜牧 

不语亭亭俨薄妆，画裙双凤郁金香。
西京才子旁看取，何似乔家那窈娘。



   卷525_35 【子规（又见《李白集》，题作宣城见杜鹃花）】杜牧 

蜀地曾闻子规鸟，宣城又见杜鹃花。
一叫一回肠一断，三春三月忆三巴。



   卷525_36 【江楼】杜牧 

独酌芳春酒，登楼已半醺。谁惊一行雁，冲断过江云。古



   卷525_37 【旅宿】杜牧 

旅馆无良伴，凝情自悄然。寒灯思旧事，断雁警愁眠。 
远梦归侵晓，家书到隔年。湘江好烟月，门系钓鱼船。知



   卷525_38 【杜鹃】杜牧 

杜宇竟何冤，年年叫蜀门。至今衔积恨，终古吊残魂。 
芳草迷肠结，红花染血痕。山川尽春色，呜咽复谁论。主



   卷525_39 【闻蝉】杜牧 

火云初似灭，晓角欲微清。故国行千里，新蝉忽数声。 
时行仍仿佛，度日更分明。不敢频倾耳，唯忧白发生。斋



   卷525_40 【送友人】杜牧 

十载名兼利，人皆与命争。青春留不住，白发自然生。 
夜雨滴乡思，秋风从别情。都门五十里，驰马逐鸡声。古



   卷525_41 【旅情】杜牧 

窗虚枕簟凉，寝倦忆潇湘。山色几时老，人心终日忙。 
松风半夜雨，帘月满堂霜。匹马好归去，江头橘正香。知



   卷525_42 【晓望】杜牧 

独起望山色，水鸡鸣蓼洲。房星随月晓，楚木向云秋。 
曲渚疑江尽，平沙似浪浮。秦原在何处，泽国碧悠悠。主



   卷525_43 【贻友人】杜牧 

自是东西客，逢人又送人。不应相见老，只是别离频。 
度日还知暮，平生未识春。傥无迁谷分，归去养天真。斋



   卷525_44 【书事】杜牧 

自笑走红尘，流年旧复新。东风半夜雨，南国万家春。 
失计抛鱼艇，何门化涸鳞。是谁添岁月，老却暗投人。古



   卷525_45 【别鹤】杜牧 

分飞共所从，六翮势催风。声断碧云外，影孤明月中。 
青田归路远，丹桂旧巢空。矫翼知何处，天涯不可穷。知



   卷525_46 【晚泊】杜牧 

帆湿去悠悠，停桡宿渡头。乱烟迷野岸，独鸟出中流。 
篷雨延乡梦，江风阻暮秋。傥无身外事，甘老向扁舟。主



   卷525_47 【山寺】杜牧 

峭壁引行径，截溪开石门。泉飞溅虚槛，云起涨河轩。 
隔水看来路，疏篱见定猿。未闲难久住，归去复何言。斋



   卷525_48 【早行】杜牧 

垂鞭信马行，数里未鸡鸣。林下带残梦，叶飞时忽惊。 
霜凝孤鹤迥，月晓远山横。僮仆休辞险，时平路复平。古



   卷525_49 【秋日偶题】杜牧 

荷花兼柳叶，彼此不胜秋。玉露滴初泣，金风吹更愁。 
绿眉甘弃坠，红脸恨飘流。叹息是游子，少年还白头。知



   卷525_50 【忆归】杜牧 

新城非故里，终日想柴扃。兴罢花还落，愁来酒欲醒。 
何人初发白，几处乱山青。远忆湘江上，渔歌对月听。主



   卷525_51 【偶见（黄州作）】杜牧 

朔风高紧掠河楼，白鼻騧郎白罽裘。
有个当垆明似月，马鞭斜揖笑回头。



   卷525_52 【醉倒】杜牧 

日晴空乐下仙云，俱在凉亭送使君。
莫辞一盏即相请，还是三年更不闻。



   卷525_53 【酬许十三秀才兼依来韵】杜牧 

多为裁诗步竹轩，有时凝思过朝昏。篇成敢道怀金璞， 
吟苦唯应似岭猿。迷兴每惭花月夕，寄愁长在别离魂。 
凭君把卷侵寒烛，丽句时传画戟门。主



   卷525_54 【后池泛舟送王十秀才】杜牧 

城日晚悠悠，弦歌在碧流。夕风飘度曲，烟屿隐行舟。 
问拍拟新令，怜香占彩球。当筵虽一醉，宁复缓离愁。斋



   卷525_55 【书情】杜牧 

谁家洛浦神，十四五来人。媚发轻垂额，香衫软著身。 
摘莲红袖湿，窥渌翠蛾频。飞鹊徒来往，平阳公主亲。古



   卷525_56 【兵部尚书席上作】杜牧 

华堂今日绮筵开，谁唤分司御史来。
偶发狂言惊满坐，三重粉面一时回。



   卷525_57 【骕骦坂】杜牧 

荆州一万里，不如蒯易度。仰首望飞鸣，伊人何异趣。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十六 
 
   
　 
　

　
 　



   卷526_1 【冬日五湖馆水亭怀别】杜牧 

芦荻花多触处飞，独凭虚槛雨微微。寒林叶落鸟巢出， 
古渡风高渔艇稀。云抱四山终日在，草荒三径几时归。 
江城向晚西流急，无限乡心闻捣衣。斋



   卷526_2 【不寝】杜牧 

到晓不成梦，思量堪白头。多无百年命，长有万般愁。 
世路应难尽，营生卒未休。莫言名与利，名利是身仇。古



   卷526_3 【泊松江（一作许浑诗，题作夜泊松江渡寄友人）】杜牧 

清露白云明月天，与君齐棹木兰船。
南湖风雨一相失，夜泊横塘心渺然。



   卷526_4 【题水西寺】杜牧 

三日去还住，一生焉再游。含情碧溪水，重上粲公楼。古



   卷526_5 【赠别宣州崔群相公】杜牧 

衰散相逢洛水边，却思同在紫薇天。
尽将舟楫板桥去，早晚归来更济川。



   卷526_6 【闻开江相国宋（一作宋相公申锡）下世二首】杜牧 

权门阴进夺移才，驿骑如星堕峡来。晁氏有恩忠作祸， 
贾生无罪直为灾。贞魂误向崇山没，冤气疑从湘水回。 
毕竟成功何处是，五湖云月一帆开。主

月落清湘棹不喧，玉杯瑶瑟奠蘋蘩。谁令力制乘轩鹤， 
自取机沉在槛猿。位极乾坤三事贵，谤兴华夏一夫冤。 
宵衣旰食明天子，日伏青蒲不为言。斋



   卷526_7 【出关】杜牧 

朝缨初解佐江濆，麋鹿心知自有群。汉囿猎稀慵献赋， 
楚山耕早任移文。卧归渔浦月连海，行望凤城花隔云。 
关吏不须迎马笑，去时无意学终军。斋



   卷526_8 【暝投云智寺渡溪不得，却取沿江路往】杜牧 

双岩泻一川，回马断桥前。古庙阴风地，寒钟暮雨天。 
沙虚留虎迹，水滑带龙涎。却下临江路，潮深无渡船。古



   卷526_9 【宣城赠萧兵曹（一作许浑诗）】杜牧 

桂楫谪湘渚，三年波上春。舟寒句溪雪，衣故洛城尘。 
客道耻摇尾，皇恩宽犯鳞。花时去国远，月夕上楼频。 
赊酒不辞病，佣书非为贫。行吟值渔父，坐隐对樵人。 
紫陌罢双辙，碧潭穷一纶。高秋更南去，烟水是通津。斋



   卷526_10 【过鲍溶宅有感】杜牧 

寥落故人宅，重来身已亡。古苔残墨沼，深竹旧书堂。 
秋色池馆静，雨声云木凉。无因展交道，日暮倍心伤。古



   卷526_11 【寄兄弟（又见《许浑集》，题作寄小弟）】杜牧 

江城红叶尽，旅思倍凄凉。孤梦家山远，独眠秋夜长。 
道存空倚命，身贱未归乡。南望仍垂泪，天边雁一行。知



   卷526_12 【秋日】杜牧 

有计自安业，秋风罢远吟。买山惟种竹，对客更弹琴。 
烟起药厨晚，杵声松院深。闲眠得真性，惆怅旧时心。主



   卷526_13 【卜居招书侣】杜牧 

忆昨未知道，临川每羡鱼。世途行处见，人事病来疏。 
微雨秋栽竹，孤灯夜读书。怜君亦同志，晚岁傍山居。斋



   卷526_14 【西山草堂】杜牧 

何处人事少，西峰旧草堂。晒书秋日晚，洗药石泉香。 
后岭有微雨，北窗生晓凉。徒劳问归路，峰叠绕家乡。古



   卷526_15 【贻隐者】杜牧 

回报隐居山，莫忧山兴阑。求人颜色尽，知道性情宽。 
信谱弹琴误，缘崖劚药难。东皋亦自给，殊愧远相安。知



   卷526_16 【石池】杜牧 

通竹引泉脉，泓澄深石盆。惊鱼翻藻叶，浴鸟上松根。 
残月留山影，高风耗水痕。谁家洗秋药，来往自开门。主



   卷526_17 【送苏协律从事振武】杜牧 

琴尊诗思劳，更欲学龙韬。王粲暂投笔，吕虔初佩刀。 
夜吟关月苦，秋望塞云高。去去从军乐，雕飞岱马豪。斋



   卷526_18 【怀政禅师院】杜牧 

山斋路几层，败衲学真乘。寒暑移双树，光阴尽一灯。 
风飘高竹雪，泉涨小池冰。莫讶频来此，修身欲到僧。古



   卷526_19 【送荔浦蒋明府赴任】杜牧 

路长春欲尽，歌怨酒多酣。白社莲塘北，青袍桂水南。 
驿行盘鸟道，船宿避龙潭。真得诗人趣，烟霞处处谙。知



   卷526_20 【秋夕有怀】杜牧 

念远坐西阁，华池涵月凉。书回秋欲尽，酒醒夜初长。 
露白莲衣浅，风清蕙带香。前年此佳景，兰棹醉横塘。主



   卷526_21 【秋霁寄远】杜牧 

初霁独登赏，西楼多远风。横烟秋水上，疏雨夕阳中。 
高树下山鸟，平芜飞草虫。唯应待明月，千里与君同。斋



   卷526_22 【经古行宫（一作经华清宫）】杜牧 

台阁参差倚太阳，年年花发满山香。重门勘锁青春晚， 
深殿垂帘白日长。草色芊绵侵御路，泉声呜咽绕宫墙。 
先皇一去无回驾，红粉云环空断肠。斋



   卷526_23 【宣州开元寺赠惟真上人】杜牧 

曾与径山为小师，千年僧行众人知。夜深月色当禅处， 
斋后钟声到讲时。经雨绿苔侵古画，过秋红叶落新诗。 
劝君莫厌江城客，虽在风尘别有期。斋



   卷526_24 【秋晚怀茅山石涵村舍】杜牧 

十亩山田近石涵，村居风俗旧曾谙。帘前白艾惊春燕， 
篱上青桑待晚蚕。云暖采茶来岭北，月明沽酒过溪南。 
陵阳秋尽多归思，红树萧萧覆碧潭。斋



   卷526_25 【留题李侍御书斋】杜牧 

曾话平生志，书斋几见留。道孤心易感，恩重力难酬。 
独立千峰晚，频来一叶秋。鸡鸣应有处，不学泪空流。古



   卷526_26 【行次白沙馆，先寄上河南王侍郎】杜牧 

夜程何处宿，山叠树层层。孤馆闲秋雨，空堂停曙灯。 
歌惭渔浦客，诗学雁门僧。此意无人识，明朝见李膺。知



   卷526_27 【贵游】杜牧 

朝回珮马草萋萋，年少恩深卫霍齐。斧钺旧威龙塞北， 
池台新赐凤城西。门通碧树开金锁，楼对青山倚玉梯。 
南陌行人尽回首，笙歌一曲暮云低。知



   卷526_28 【越中】杜牧 

石城花暖鹧鸪飞，征客春帆秋不归。
犹自保郎心似石，绫梭夜夜织寒衣。



   卷526_29 【闻范秀才自蜀游江湖】杜牧 

蜀道下湘渚，客帆应不迷。江分三峡响，山并九华齐。 
秋泊雁初宿，夜吟猿乍啼。归时慎行李，莫到石城西。古



   卷526_30 【绿萝】杜牧 

绿萝萦数匝，本在草堂间。秋色寄高树，昼阴笼近山。 
移花疏处过，劚药困时攀。日暮微风起，难寻旧径还。知



   卷526_31 【宿东横山濑】杜牧 

孤舟路渐赊，时见碧桃花。溪雨滩声急，岩风树势斜。 
猕猴悬弱柳，鸂鶒睡横楂。谩向仙林宿，无人识阮家。主



   卷526_32 【贻迁客】杜牧 

无机还得罪，直道不伤情。微雨昏山色，疏笼闭鹤声。 
闲居多野客，高枕见江城。门外长溪水，怜君又濯缨。斋



   卷526_33 【陵阳送客】杜牧 

南楼送郢客，西郭望荆门。凫鹄下寒渚，牛羊归远村。 
兰舟倚行棹，桂酒掩馀樽。重此一留宿，前汀烟月昏。古



   卷526_34 【寄桐江隐者（一作许浑诗）】杜牧 

潮去潮来洲渚春，山花如绣草如茵。
严陵台下桐江水，解钓鲈鱼能几人。



   卷526_35 【长兴里夏日寄南邻避暑】杜牧 

侯家大道傍，蝉噪树苍苍。开锁洞门远，卷帘官舍凉。 
栏围红药盛，架引绿萝长。永日一欹枕，故山云水乡。斋



   卷526_36 【送太昱禅师（一作许浑诗）】杜牧 

禅床深竹里，心与径山期。结社多高客，登坛尽小师。 
早秋归寺远，新雨上滩迟。别后江云碧，南斋一首诗。古



   卷526_37 【梁秀才以早春旅次大梁将归郊扉言怀兼别示…走笔依韵】杜牧 

玉塞功犹阻，金门事已陈。世途皆扰扰，乡党尽循循。 
客道难投足，家声易发身。松篁标节晚，兰蕙吐词春。 
处困羞摇尾，怀忠壮犯鳞。宅临三楚水，衣带二京尘。 
敛迹愁山鬼，遗形慕谷神。采芝先避贵，栽橘早防贫。 
弦泛桐材响，杯澄糯醁醇。但寻陶令集，休献楚王珍。 
林密闻风远，池平见月匀。藤龛红婀娜，苔磴绿嶙峋。 
雪树交梁苑，冰河涨孟津。面邀文作友，心许德为邻。 
旅馆将分被，婴儿共洒巾。渭阳连汉曲，京口接漳滨。 
通塞时应定，荣枯理会均。儒流当自勉，妻族更谁亲。 
照瞩三光政，生成四气仁。磻溪有心者，垂白肯湮沦。知



   卷526_38 【川守大夫刘公早岁寓居敦行里肆有题壁十韵…辄献此诗】杜牧 

旅馆当年葺，公才此日论。林繁轻竹祖，树暗惜桐孙。 
炼药藏金鼎，疏泉陷石盆。散科松有节，深薙草无根。 
龙卧池犹在，莺迁谷尚存。昔为扬子宅，今是李膺门。 
积学萤尝聚，微词凤早吞。百年明素志，三顾起新恩。 
雪耀冰霜冷，尘飞水墨昏。莫教垂露迹，岁晚杂苔痕。斋



   卷526_39 【中秋日拜起居表晨渡天津桥即事十六韵献…兼呈工部刘公】杜牧 

碧树康庄内，清川巩洛间。坛分中岳顶，城缭大河湾。 
广殿含凉静，深宫积翠闲。楼齐云漠漠，桥束水潺潺。 
过雨柽枝润，迎霜柿叶殷。紫鳞冲晚浪，白鸟背秋山。 
月拜西归表，晨趋北向班，鸳鸿随半仗，貔虎护重关。 
玉帐才容足，金樽暂解颜。迹留伤堕屦，恩在乐衔环。 
南省兰先握，东堂桂早攀。龙门君夭矫，莺谷我绵蛮。 
分薄嵇心懒，哀多庾鬓班。人惭公幹卧，频送子牟还。 
自睹宸居壮，谁忧国步艰。只应时与醉，因病纵疏顽。主



   卷526_40 【分司东都寓居履道叨承川尹刘侍郎大夫恩知上四十韵】杜牧 

命世须人瑞，匡君在岳灵。气和薰北陆，襟旷纳东溟。 
赋妙排鹦鹉，诗能继鶺鴒。蒲亲香案色，兰动粉闱馨。 
周孔传文教，萧曹授武经。家僮谙禁掖，厩马识金铃。 
性与奸邪背，心因启沃冥。进贤光日月，诛恶助雷霆。 
阊阖开时召，箫韶奏处听。水精悬御幄，云母展宫屏。 
捧诏巡汧陇，飞书护井陉。先声威虎兕，馀力活蟭螟。 
荣重秦军箭，功高汉将铭。戈鋋回紫塞，干戚散彤庭。 
顺美皇恩洽，扶颠国步宁。禹谟推掌诰，汤网属司刑。 
稚榻蓬莱掩，膺舟巩洛停。马群先去害，民籍更添丁。 
猾吏门长塞，豪家户不扃。四知台上镜，三惑井中瓶。 
雅韵凭开匣，雄铓待发硎。火中胶绿树，泉下劚青萍。 
五岳期双节，三台空一星。凤池方注意，麟阁会图形。 
寒暑逾流电，光阴甚建瓴。散曹分已白，崇直眼由青。 
赐第成官舍，佣居起客亭。松筠侵巷陌，禾黍接郊坰。 
宿雨回为沼。春沙淀作汀。鱼罾栖翡翠，蛛网挂蜻蜓。 
迟晓河初转，伤秋露已零。梦馀钟杳杳，吟罢烛荧荧。 
字小书难写，杯迟酒易醒。久贫惊早雁，多病放残萤。 
雪劲孤根竹，风凋数荚蓂。转喉空婀娜，垂手自娉婷。 
胫细摧新履，腰羸减旧鞓。海边慵逐臭，尘外怯吞腥。 
隐豹窥重巘，潜虬避浊泾。商歌如不顾，归棹越南da。知



   卷526_41 【题白云楼（一作许浑诗，题作汉水伤稼）】杜牧 

西北楼开四望通，残霞成绮月悬弓。江村夜涨浮天水， 
泽国秋生动地风。高下绿苗千顷尽，新陈红粟万箱空。 
才微分薄忧何益，却欲回心学塞翁。知



   卷526_42 【赠别】杜牧 

眼前迎送不曾休，相续轮蹄似水流。门外若无南北路， 
人间应免别离愁。苏秦六印归何日，潘岳双毛去值秋。 
莫怪分襟衔泪语，十年耕钓忆沧洲。知



   卷526_43 【秋夜与友人宿】杜牧 

楚国同游过十霜，万重心事几堪伤。蒹葭露白莲塘浅， 
砧杵夜清河汉凉。云外山川归梦远，天涯岐路客愁长。 
寒城欲晓闻吹笛，犹卧东轩月满床。知



   卷526_44 【将赴京留赠僧院】杜牧 

九衢尘土递追攀，马迹轩车日暮间。玄发尽惊为客换， 
白头曾见几人闲。空悲浮世云无定，多感流年水不还。 
谢却从前受恩地，归来依止叩禅关。知



   卷526_45 【寄湘中友人】杜牧 

莫恋醉乡迷酒杯，流年长怕少年催。西陵水阔鱼难到， 
南回路遥书未回。匹马计程愁日尽，一蝉何事引秋来。 
相如已定题桥志，江上无由梦钓台。知



   卷526_46 【江上逢友人】杜牧 

故国归人酒一杯，暂停兰棹共裴回。村连三峡暮云起， 
潮送九江寒雨来。已作相如投赋计，还凭殷浩寄书回。 
到时若见东篱菊，为问经霜几度开。知



   卷526_47 【金谷怀古】杜牧 

凄凉遗迹洛川东，浮世荣枯万古同。桃李香消金谷在， 
绮罗魂断玉楼空。往年人事伤心外，今日风光属梦中。 
徒想夜泉流客恨，夜泉流恨恨无穷。知



   卷526_48 【寄卢先辈】杜牧 

一从分首剑江滨，南国相思寄梦频。书去又逢商岭雪， 
信回应过洞庭春。关河日日悲长路，霄汉年年望后尘。 
愿指丹梯曾到处，莫教犹作独迷人。知



   卷526_49 【南楼夜】杜牧 

玉管金樽夜不休，如悲昼短惜年流。歌声袅袅彻清夜， 
月色娟娟当翠楼。枕上暗惊垂钓梦，灯前偏起别家愁。 
思量今日英雄事，身到簪裾已白头。知



   卷526_50 【行经庐山东林寺】杜牧 

离魂断续楚江壖，叶坠初红十月天。紫陌事多难暂息， 
青山长在好闲眠。方趋上国期干禄，未得空堂学坐禅。 
他岁若教如范蠡，也应须入五湖烟。知



   卷526_51 【途中逢故人，话西山读书早曾游览】杜牧 

西岩曾到读书堂，穿竹行莎十里强。湖上梦馀波滟滟， 
岭头愁断路茫茫。经过事寄烟霞远，名利尘随日月长。 
莫道少年头不白，君看潘岳几茎霜。知



   卷526_52 【将赴京题陵阳王氏水居】杜牧 

帘卷平芜接远天，暂宽行役到樽前。是非境里有闲日， 
荣辱尘中无了年。山簇暮云千野雨，江分秋水九条烟。 
马蹄不道贪西去，争向一声高树蝉。知



   卷526_53 【送别】杜牧 

溪边杨柳色参差，攀折年年赠别离。一片风帆望已极， 
三湘烟水返何时。多缘去棹将愁远，犹倚危亭欲下迟。 
莫殢酒杯闲过日，碧云深处是佳期。知



   卷526_54 【寄远】杜牧 

两叶愁眉愁不开，独含惆怅上层台。碧云空断雁行处， 
红叶已凋人未来。塞外音书无信息，道傍车马起尘埃。 
功名待寄凌烟阁，力尽辽城不肯回。知



   卷526_55 【新柳】杜牧 

无力摇风晓色新，细腰争妒看来频。绿阴未覆长堤水， 
金穗先迎上苑春。几处伤心怀远路，一枝和雨送行尘。 
东门门外多离别，愁杀朝朝暮暮人。知



   卷526_56 【旅怀作】杜牧 

促促因吟昼短诗，朝惊秾色暮空枝。无情春色不长久， 
有限年光多盛衰。往事只应随梦里，劳生何处是闲时。 
眼前扰扰日一日，暗送白头人不知。知



   卷526_57 【雁】杜牧 

万里衔芦别故乡，云飞雨宿向潇湘。数声孤枕堪垂泪， 
几处高楼欲断肠。度日翩翩斜避影，临风一一直成行， 
年年辛苦来衡岳，羽翼摧残陇塞霜。知



   卷526_58 【惜春】杜牧 

花开又花落，时节暗中迁。无计延春日，何能驻少年。 
小丛初散蝶，高柳即闻蝉。繁艳归何处，满山啼杜鹃。主



   卷526_59 【鸳鸯】杜牧 

两两戏沙汀，长疑画不成。锦机争织样，歌曲爱呼名。 
好育顾栖息，堪怜泛浅清。凫鸥皆尔类，惟羡独含情。斋



   卷526_60 【闻雁】杜牧 

带霜南去雁，夜好宿汀沙。惊起向何处，高飞极海涯。 
入云声渐远，离岳路由赊。归梦当时断，参差欲到家。古



   卷526_61 【江楼晚望】杜牧 

湖山翠欲结蒙笼，汗漫谁游夕照中。初语燕雏知社日， 
习飞鹰隼识秋风。波摇珠树千寻拔，山凿金陵万仞空。 
不欲登楼更怀古，斜阳江上正飞鸿。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十七 
 
   
　 
　

　
 　



   卷527_1 【九日（以下补遗）】杜牧 

金英繁乱拂阑香，明府辞官酒满缸。
还有玉楼轻薄女，笑他寒燕一双双。



   卷527_2 【寄牛相公】杜牧 

汉水横冲蜀浪分，危楼点的拂孤云。
六年仁政讴歌去，柳绕春堤处处闻。



   卷527_3 【为人题赠二首】杜牧 

我乏青云称，君无买笑金。虚传南国貌，争奈五陵心。 
桂席尘瑶珮，琼炉烬水沉。凝魂空荐梦，低耳悔听琴。 
月落珠帘卷，春寒锦幕深。谁家楼上笛，何处月明砧。 
兰径飞蝴蝶，筠笼语翠襟。和簪抛凤髻，将泪入鸳衾。 
的的新添恨，迢迢绝好音。文园终病渴，休咏白头吟。知

绿树莺莺语，平江燕燕飞。枕前闻雁去，楼上送春归。 
半月縆双脸，凝腰素一围。西墙苔漠漠，南浦梦依依。 
有恨簪花懒，无聊斗草稀。雕笼长惨淡，兰畹谩芳菲。 
镜敛青蛾黛，灯挑皓腕肌。避人匀迸泪，拖袖倚残晖。 
有貌虽桃李，单栖足是非。云輧载驭去，寒夜看裁衣。古



   卷527_4 【怀紫阁山】杜牧 

学他趋世少深机，紫阁青霄半掩扉。山路远怀王子晋， 
诗家长忆谢玄晖。百年不肯疏荣辱，双鬓终应老是非。 
人道青山归去好，青山曾有几人归。古



   卷527_5 【题孙逸人山居】杜牧 

长悬青紫与芳枝，尘刹无应免别离。马上多于在家日， 
樽前堪忆少年时。关河客梦还乡远，雨雪山程出店迟。 
却羡高人终此老，轩车过尽不知谁。古



   卷527_6 【中途寄友人】杜牧 

道傍高木尽依依，落叶惊风处处飞。未到乡关闻早雁， 
独于客路授寒衣。烟霞旧想长相阻，书剑投人久不归。 
何日一名随事了，与君同采碧溪薇。古



   卷527_7 【怅诗】杜牧 

自是寻春去校迟，不须惆怅怨芳时。
狂风落尽深红色，绿叶成阴子满枝。



   卷527_8 【吴宫词二首】杜牧 

越兵驱绮罗，越女唱吴歌。宫烬花声少，台荒麋迹多。 
茱萸垂晓露，菡萏落秋波。无遣君王醉，满城嚬翠蛾。斋

香径绕吴宫，千帆落照中。鹤鸣山苦雨，鱼跃水多风。 
城带晚莎绿，池边秋蓼红。当年国门外，谁信伍员忠。知



   卷527_9 【金陵】杜牧 

始发碧江口，旷然谐远心。风清舟在鉴，日落水浮金。 
瓜步逢潮信，台城过雁音。故乡何处是，云外即乔林。主



   卷527_10 【即事】杜牧 

小院无人雨长苔，满庭修竹间疏槐。
春愁兀兀成幽梦，又被流莺唤醒来。



   卷527_11 【七夕】杜牧 

云阶月地一相过，未抵经年别恨多。
最恨明朝洗车雨，不教回脚渡天河。



   卷527_12 【蔷薇花】杜牧 

朵朵精神叶叶柔，雨晴香拂醉人头。
石家锦幛依然在，闲倚狂风夜不收。



   卷527_13 【句】杜牧 

幽人听达曙，聊罢苏床琴。（《海录碎事》）。主

鱼多知海熟，药少觉山贫。（以下《方舆胜览》）。知

土控吴兼越，州连歙与池。山河地襟带，军镇国藩维。古

绿水棹云月，洞庭归路长。春桥垂酒幔，夜栅集茶樯。 
箬影沉溪暖，蘋花绕郭香。（出守吴兴）。主

经冬野菜青青色，未腊山梅树树花。（《优古堂诗话》）知

半破前峰月。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十八 
 
   
　 
　

　
 　



   卷528_1 【陪王尚书泛舟莲池】许浑 

莲塘移画舸，泛泛日华清。水暖鱼频跃，烟秋雁早鸣。 
舞疑回雪态，歌转遏云声。客散山公醉，风高月满城。古



   卷528_2 【赠裴处士】许浑 

为儒白发生，乡里早闻名。暖酒雪初下，读书山欲明。 
字形翻鸟迹，诗调合猿声。门外沧浪水，知君欲濯缨。知



   卷528_3 【对雪】许浑 

飞舞北风凉，玉人歌玉堂。帘帷增曙色，珠翠发寒光。 
柳重絮微湿，梅繁花未香。兹辰贺丰岁，箫鼓宴梁王。主



   卷528_4 【王居士】许浑 

筇杖倚柴关，都城卖卜还。雨中耕白水，云外劚青山。 
有药身长健，无机性自闲。即应生羽翼，华表在人间。斋



   卷528_5 【早秋三首】许浑 

遥夜泛清瑟，西风生翠萝。残萤委玉露，早雁拂银河。 
高树晓还密，远山晴更多。淮南一叶下，自觉老烟波。古

一叶下前墀，淮南人已悲。蹉跎青汉望，迢递白云期。 
老信相如渴，贫忧曼倩饥。生公与园吏，何处是吾师。主

蓟北雁犹远，淮南人已悲。残桃间堕井，新菊亦侵篱。 
书剑岂相误，琴尊聊自持。西斋风雨夜，更有咏贫诗。古



   卷528_6 【洛东兰若夜归（一作自溪东兰若夜归）】许浑 

一衲老禅床，吾生半异乡。管弦愁里老，书剑梦中忙。 
鸟急山初暝，蝉稀树正凉。又归何处去，尘路月苍苍。知



   卷528_7 【送段觉归杜曲闲居】许浑 

书剑南归去，山扉别几年。苔侵岩下路，果落洞中泉。 
红叶高斋雨，青萝曲槛烟。宁知远游客，羸马太行前。主



   卷528_8 【寄天乡寺仲仪上人富春孙处士】许浑 

诗僧与钓翁，千里两情通。云带雁门雪，水连渔浦风。 
心期荣辱外，名挂是非中。岁晚亦归去，田园清洛东。斋



   卷528_9 【寄契盈上人】许浑 

何处是西林，疏钟复远砧。雁来秋水阔，鸦尽夕阳沉。 
婚嫁乖前志，功名异夙心。汤师不可问，江上碧云深。古



   卷528_10 【晨起二首（后首一题作山斋秋晚）】许浑 

桂树绿层层，风微烟露凝。檐楹衔落月，帏幌映残灯。 
蕲簟曙香冷，越瓶秋水澄。心闲即无事，何异住山僧。知

残月皓烟露，掩门深竹斋。水虫鸣曲槛，山鸟下空阶。 
清镜晓看发，素琴秋寄怀。因知北窗客，日与世情乖。斋



   卷528_11 【晓发鄞江北渡寄崔韩二先辈（一作晓发鄞江寄崔寿韩）】许浑 

南北信多岐，生涯半别离。地穷山尽处，江泛水寒时。 
露晓蒹葭重，霜晴橘柚垂。无劳促回楫，千里有心期。古



   卷528_12 【盈上人】许浑 

月沉霜已凝，无梦竟寒灯。寄世何殊客，修身未到僧。 
二毛梳上雪，双泪枕前冰。借问曹溪路，山多路几层。知



   卷528_13 【广陵道中】许浑 

城势已坡陀，城边东逝波。绿桑非苑树，青草是宫莎。 
山暝牛羊少，水寒凫雁多。因高一回首，还咏黍离歌。主



   卷528_14 【宿开元寺楼（一作宿开元寺西楼闻歌感赋）】许浑 

谁家歌袅袅，孤枕在西楼。竹色寒清簟，松香染翠帱。 
月移珠殿晓，风递玉筝秋。日出应移棹，三湘万里愁。斋



   卷528_15 【洞灵观冬青】许浑 

霜霰不凋色，两株交石坛。未秋红实浅，经夏绿阴寒。 
露重蝉鸣急，风多鸟宿难。何如西禁柳，晴舞玉阑干。古



   卷528_16 【送友人自荆襄归江东（友人新丧偶）】许浑 

商洛转江濆，一杯聊送君。剑愁龙失伴，琴怨鹤离群。 
楚驿枕秋水，湘帆凌暮云。猿声断肠夜，应向雨中闻。知



   卷528_17 【送同年崔先辈】许浑 

西风帆势轻，南浦遍离情。菊艳含秋水，荷花递雨声。 
扣舷滩鸟没，移棹草虫鸣。更忆前年别，槐花满凤城。主



   卷528_18 【山鸡】许浑 

珍禽暂不扃，飞舞跃前庭。翠网摧金距，雕笼减绣翎。 
月圆疑望镜，花暖似依屏。何必旧巢去，山山芳草青。斋



   卷528_19 【孤雁】许浑 

昔年双颉颃，池上霭春晖。霄汉力犹怯，稻粱心已违。 
芦洲寒独宿，榆塞夜孤飞。不及营巢燕，西风相伴归。古



   卷528_20 【寓怀】许浑 

南国浣纱伴，盈盈天下姝。盘金明绣带，动珮响罗襦。 
素手怨瑶瑟，清心悲玉壶。春华坐销落，未忍泣蘼芜。知



   卷528_21 【洛中游眺贻同志】许浑 

康衢一望通，河洛正天中。楼势排高凤，桥形架断虹。 
远山晴带雪，寒水晚多风。几日还携手，鸟鸣花满宫。主



   卷528_22 【夏日戏题郭别驾东堂】许浑 

微风起画鸾，金翠暗珊珊。晚树垂朱实，春篁露粉竿。 
散香蕲簟滑，沉水越瓶寒。犹恐何郎热，冰生白玉盘。斋



   卷528_23 【长安旅夜】许浑 

久客怨长夜，西风吹雁声。云移河汉浅，月泛露华清。 
掩瑟独凝思，缓歌空寄情。门前有归路，迢递洛阳城。古



   卷528_24 【鸂鶒】许浑 

池寒柳复凋，独宿夜迢迢。雨顶冠应冷，风毛剑欲飘。 
故巢迷碧水，旧侣越丹霄。不是无归处，心高多寂寥。知



   卷528_25 【懿安皇太后挽歌词】许浑 

陵前春不尽，陵下夜何穷。未信金蚕老，先惊玉燕空。 
挽移兰殿月，笳引柏城风。自此随龙驭，桥山翠霭中。主



   卷528_26 【示弟】许浑 

自尔出门去，泪痕长满衣。家贫为客早，路远得书稀。 
文字何人赏，烟波几日归。秋风正摇落，孤雁又南飞。斋



   卷528_27 【送杨处士叔初卜居曲江】许浑 

雁门归去远，垂老脱袈裟。萧寺休为客，曹溪便寄家。 
绿琪千岁树，黄槿四时花。别怨应无限，门前桂水斜。古



   卷528_28 【发灵溪馆】许浑 

山多水不穷，一叶似渔翁。鸟浴寒潭雨，猿吟暮岭风。 
杂英垂锦绣，众籁合丝桐。应有曹溪路，千岩万壑中。知



   卷528_29 【题杜居士（一作赠题杜隐居）】许浑 

松偃石床平，何人识姓名。溪冰寒棹响，岩雪夜窗明。 
机尽心猿伏，神闲意马行。应知此来客，身世两无情。主



   卷528_30 【神女祠（一作圣女庙）】许浑 

停车祀圣女，凉叶下阴风。龙气石床湿，鸟声山庙空。 
长眉留桂绿，丹脸寄莲红。莫学阳台畔，朝云暮雨中。斋



   卷528_31 【送李定言南游】许浑 

酒酣轻别恨，酒醒复离忧。远水应移棹，高峰更上楼。 
簟凉清露夜，琴响碧天秋。重惜芳尊宴，满城无旧游。古



   卷528_32 【早发中岩寺别契直上人】许浑 

苍苍松桂阴，残月半西岑。素壁寒灯暗，红炉夜火深。 
厨开山鼠散，钟尽岭猿吟。行役方如此，逢师懒话心。知



   卷528_33 【行次潼关题驿后轩】许浑 

飞阁极层台，终南此路回。山形朝阙去，河势抱关来。 
雁过秋风急，蝉鸣宿雾开。平生无限意，驱马任尘埃。主



   卷528_34 【晨至南亭呈裴明府】许浑 

南斋梦钓竿，晨起月犹残。露重萤依草，风高蝶委兰。 
池光秋镜澈，山色晓屏寒。更恋陶彭泽，无心议去官。斋



   卷528_35 【灞东题司马郊园（一作题张司马灞东郊园）】许浑 

楚翁秦塞住，昔事李轻车。白社贫思橘，青门老仰瓜。 
读书三径草，沽酒一篱花。更欲寻芝朮，商山便寄家。古



   卷528_36 【游维山新兴寺，宿石屏村谢叟家】许浑 

晚过石屏村，村长日渐曛。僧归下岭见，人语隔溪闻。 
谷响寒耕雪，山明夜烧云。家家扣铜鼓，欲赛鲁将军。知



   卷528_37 【送从兄归隐蓝溪二首】许浑 

名高犹素衣，穷巷掩荆扉。渐老故人少，久贫豪客稀。 
塞云横剑望，山月抱琴归。几日蓝溪醉，藤花拂钓矶。主

京洛多高盖，怜兄剧断蓬。身随一剑老，家入万山空。 
夜忆萧关月，行悲易水风。无人知此意，甘卧白云中。古



   卷528_38 【村舍（一作送从兄归隐蓝溪第三首）】许浑 

燕雁下秋塘，田家自此忙。移蔬通远水，收果待繁霜。 
野碓舂粳滑，山厨焙茗香。客来还有酒，随事宿茅堂。知



   卷528_39 【思归】许浑 

叠嶂平芜外，依依识旧邦。气高诗易怨，愁极酒难降。 
树暗支公院，山寒谢守窗。殷勤楼下水，几日到荆江。主



   卷528_40 【晚泊七里滩】许浑 

天晚日沈沈，归舟系柳阴。江村平见寺，山郭远闻砧。 
树密猿声响，波澄雁影深。荣华暂时事，谁识子陵心。斋



   卷528_41 【寄题南山王隐居（一作王隐士居）】许浑 

近逢商洛客，知尔住南塘。草阁平春水，柴门掩夕阳。 
随蜂收野蜜，寻麝采生香。更忆前年醉，松花满石床。古



   卷528_42 【晨装（洛中次甘水，一作甘泉）】许浑 

带月饭行侣，西游关塞长。晨鸡鸣远戍，宿雁起寒塘。 
云卷四山雪，风凝千树霜。谁家游侠子，沉醉卧兰堂。知



   卷528_43 【题韦隐居西斋（一作题韦处士山居）】许浑 

劚药去还归，家人半掩扉。山风藤子落，溪雨豆花肥。 
寺远僧来少，桥危客到稀。不闻砧杵动，应解制荷衣。主



   卷528_44 【送李溟秀才西行】许浑 

万里不辞劳，寒装叠缊袍。停车山店雨，挂席海门涛。 
鹰势暮偏急，鹤声秋更高。知君北邙路，留剑泣黄蒿。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百二十九 
 
   
　 
　

　
 　



   卷529_1 【经马镇西宅（一作马镇西故第）】许浑 

将军久已没，行客自兴哀。功业山长在，繁华水不回。 
乱藤侵废井，荒菊上丛台。借问此中事，几家歌舞来。斋



   卷529_2 【重游郁林寺道玄上人院】许浑 

藤杖叩松关，春溪劚药还。雨晴巢燕急，波暖浴鸥闲。 
倚槛花临水，回舟月照山。忆归师莫笑，书剑在人间。古



   卷529_3 【泛溪】许浑 

疑与武陵通，青溪碧嶂中。水寒深见石，松晚静闻风。 
遁迹驱鸡吏，冥心失马翁。才应毕婚嫁，还此息微躬。知



   卷529_4 【送楼烦李别驾】许浑 

琴清诗思劳，更欲学龙韬。王粲暂停笔，吕虔初佩刀。 
夜吟关月静，秋望塞云高。去去从军乐，雕飞代马豪。主



   卷529_5 【闻两河用兵因贻友人（茅山兼寄李丛时两河用兵）】许浑 

故人日已远，身事与谁论。性拙难趋世，心孤易感恩。 
秋悲怜宋玉，夜舞笑刘琨。徒有干时策，青山尚掩门。斋



   卷529_6 【献白尹（即乐天也）】许浑 

醉舞任生涯，褐宽乌帽斜。庾公先在郡，疏傅早还家。 
林晚鸟争树，园春蜂护花。高吟应更逸，嵩洛旧烟霞。古



   卷529_7 【茅山赠梁尊师】许浑 

云屋何年客，青山白日长。种花春扫雪，看箓夜焚香。 
上象壶中阔，平生梦里忙。幸承仙籍后，乞取大还方。知



   卷529_8 【闻薛先辈陪大夫看早梅因寄】许浑 

涧梅寒正发，莫信笛中吹。素艳雪凝树，清香风满枝。 
折惊山鸟散，携任野蜂随。今日从公醉，何人倒接z5。主



   卷529_45 【送前缑氏韦明府南游】许浑 

酒阑横剑歌，日暮望关河。道直去官早，家贫为客多。 
山昏函谷雨，木落洞庭波。莫尽远游兴，故园荒薜萝。斋



   卷529_46 【看雪】许浑 

松亚竹珊珊，心知万井欢。山明迷旧径，溪满涨新澜。 
客醉瑶台曙，兵防玉塞寒。红楼知有酒，谁肯学袁安。古



   卷529_47 【赠僧（一作赵嘏诗）】许浑 

心法本无住，流沙归复来。锡随山鸟动，经附海船回。 
洗足柳遮寺，坐禅花委苔。唯将一童子，又欲上天台。知



   卷529_48 【趋慈和寺移宴】许浑 

高寺移清宴，渔舟系绿萝。潮平秋水阔，云敛暮山多。 
广槛停箫鼓，繁弦散绮罗。西楼半床月，莫问夜如何。主



   卷529_49 【留赠偃师主人】许浑 

孤城漏未残，徒侣拂征鞍。洛北去游远，淮南归梦阑。 
晓灯回壁暗，晴雪卷帘寒。强尽主人酒，出门行路难。斋



   卷529_50 【送南陵李少府（李公自淮楚之南昌）】许浑 

高人亦未闲，来往楚云间。剑在心应壮，书穷鬓已斑。 
落帆秋水寺，驱马夕阳山。明日南昌尉，空斋又掩关。古



   卷529_51 【别韦处士】许浑 

南北断蓬飞，别多相见稀。更伤今日酒，未换昔年衣。 
旧友几人在，故乡何处归。秦原向西路，云晚雪霏霏。知



   卷529_52 【九日登樟亭驿楼】许浑 

鲈鲙与莼羹，西风片席轻。潮回孤岛晚，云敛众山晴。 
丹羽下高阁，黄花垂古城。因秋倍多感，乡树接咸京。主



   卷529_53 【再游越中，伤朱馀庆协律好直上人】许浑 

昔年湖上客，留访雪山翁。王氏船犹在，萧家寺已空。 
月高花有露，烟合水无风。处处多遗韵，何曾入剡中。斋



   卷529_54 【京口津亭送张崔二侍御（一作津亭送张崔侍御府散北归）】许浑 

爱树满西津，津亭堕泪频。素车应度洛，珠履更归秦。 
水接三湘暮，山通五岭春。伤离与怀旧，明日白头人。古



   卷529_55 【江楼夜别】许浑 

离别奈情何，江楼凝艳歌。蕙兰秋露重，芦苇夜风多。 
深怨寄清瑟，远愁生翠蛾。酒酣相顾起，明月棹寒波。知



   卷529_56 【送惟素上人归新安】许浑 

山空叶复落，一径下新安。风急渡溪晚，雪晴归寺寒。 
寻云策藤杖，向日倚蒲团。宁忆西游客，劳劳歌路难。主



   卷529_57 【霅上宴别】许浑 

山断水茫茫，洛人西路长。笙歌留远棹，风雨寄华堂。 
红壁耿秋烛，翠帘凝晓香。谁堪从此去，云树满陵阳。斋



   卷529_58 【下第别友人杨至之】许浑 

花落水潺潺，十年离旧山。夜愁添白发，春泪减朱颜。 
孤剑北游塞，远书东出关。逢君话心曲，一醉灞陵间。古



   卷529_59 【寻戴处士】许浑 

车马长安道，谁知大隐心。蛮僧留古镜，蜀客寄新琴。 
晒药竹斋暖，捣茶松院深。思君一相访，残雪似山阴。知



   卷529_60 【放猿】许浑 

殷勤解金锁，昨夜雨凄凄。山浅忆巫峡，水寒思建溪。 
远寻红树宿，深向白云啼。好觅来时路，烟萝莫共迷。主



   卷529_61 【将离郊园留示弟侄】许浑 

身贱与心违，秋风生旅衣。久贫辞国远，多病在家稀。 
山暝客初散，树凉人未归。西都万馀里，明旦别柴扉。斋



   卷529_62 【夜归丁卯桥村舍】许浑 

月凉风静夜，归客泊岩前。桥响犬遥吠，庭空人散眠。 
紫蒲低水槛，红叶半江船。自有还家计，南湖二顷田。古



   卷529_63 【题青山馆（谢公馆）】许浑 

昔人诗酒地，芳草思王孙。白水半塘岸，青山横郭门。 
悬岩碑已折，盘石井犹存。无处继行乐，野花空一尊。知



   卷529_64 【秋日众哲馆对竹（一作题渚塘馆竹）】许浑 

萧萧凌雪霜，浓翠异三湘。疏影月移壁，寒声风满堂。 
卷帘秋更早，高枕夜偏长。忽忆秦溪路，万竿今正凉。主



   卷529_65 【春日题韦曲野老村舍二首】许浑 

绕屋遍桑麻，村南第一家。林繁树势直，溪转水纹斜。 
竹院昼看笋，药栏春卖花。故园归未得，到此是天涯。斋

北岭枕南塘，数家村落长。莺啼幼妇懒，蚕出小姑忙。 
烟草近沟湿，风花临路香。自怜非楚客，春望亦心伤。知



   卷529_66 【崇圣寺别杨至之】许浑 

萧寺暂相逢，离忧满病容。寒斋秋少燕，阴壁夜多蛩。 
树暗水千里，山深云万重。怀君在书信，莫过雁回峰。主



   卷529_67 【途经李翰林墓】许浑 

气逸何人识，才高举世疑。祢生狂善赋，陶令醉能诗。 
碧水鲈鱼思，青山鵩鸟悲。至今孤冢在，荆棘楚江湄。斋



   卷529_68 【严陵钓台贻行侣】许浑 

故人天下定，垂钓碧岩幽。旧迹随台古，高名寄水流。 
鸟喧群木晚，蝉急众山秋。更待新安月，凭君暂驻舟。古



   卷529_69 【南楼春望】许浑 

南楼春一望，云水共昏昏。野店归山路，危桥带郭村。 
晴烟和草色，夜雨长溪痕。下岸谁家住，残阳半掩门。知



   卷529_70 【送无梦道人先归甘露寺】许浑 

飘飘随晚浪，杯影入鸥群。岸冻千船雪，岩阴一寺云。 
夜灯江北见，寒磬水西闻。鹤岭烟霞在，归期不羡君。主



   卷529_71 【闲居孟夏即事（一作孟夏有怀）】许浑 

绿树荫青苔，柴门临水开。簟凉初熟麦，枕腻乍经梅。 
鱼跃海风起，鼍鸣江雨来。佳人竟何处，日夕上楼台。斋



   卷529_72 【题灞西骆隐士】许浑 

磻溪连灞水，商岭接秦山。青汉不回驾，白云长掩关。 
雀喧知鹤静，凫戏识鸥闲。却笑南昌尉，悠悠城市间。古



   卷529_73 【溪亭二首】许浑 

溪亭四面山，横柳半溪湾。蝉响螳螂急，鱼深翡翠闲。 
水寒留客醉，月上与僧还。犹恋萧萧竹，西斋未掩关。知

暖枕眠溪柳，僧斋昨夜期。茶香秋梦后，松韵晚吟时。 
共戏鱼翻藻，争栖鸟坠枝。重阳应一醉，栽菊助东篱。斋



   卷529_74 【秋日赴阙题潼关驿楼（一作行次潼关，逢魏扶东归）】许浑 

红叶晚萧萧，长亭酒一瓢。残云归太华，疏雨过中条。 
树色随山迥，河声入海遥。帝乡明日到，犹自梦渔樵。古



   卷529_75 【吴门送客早发】许浑 

吴歌咽深思，楚客怨归程。寺晓楼台迥，江秋管吹清。 
早潮低水槛，残月下山城。惆怅回舟日，湘南春草生。知



   卷529_76 【送太昱禅师】许浑 

禅床深竹里，心与径山期。结社多高客，登坛尽小师。 
早秋归寺远，新雨上滩迟。别后江云碧，南斋一首诗。主



   卷529_77 【旅怀】许浑 

征车何轧轧，南北极天涯。孤枕易为客，远书难到家。 
乡连云外树，城闭月中花。犹有扁舟思，前年别若耶。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十 
 
   
　 
　

　
 　



   卷530_1 【南亭与首公宴集（一作与群公宴南亭）】许浑 

秋来水上亭，几处似岩扃。戏鸟翻江叶，游龟带绿萍。 
管弦心戚戚，罗绮鬓星星。行乐非吾事，西斋尚有萤。斋



   卷530_2 【早发寿安次永寿渡】许浑 

东西车马尘，巩洛与咸秦。山月夜行客，水烟朝渡人。 
树凉风皓皓，滩浅石磷磷。会待功名就，扁舟寄此身。古



   卷530_3 【泊松江渡（一作南游泊船江驿）】许浑 

漠漠故宫地，月凉风露幽。鸡鸣荒戍晓，雁过古城秋。 
杨柳北归路，蒹葭南渡舟。去乡今已远，更上望京楼。知



   卷530_4 【送鱼思别处士归有怀（一作南亭送张祜）】许浑 

宴罢众宾散，长歌携一卮。溪亭相送远，山郭独归迟。 
风槛夕云散，月轩寒露滋。病来双鬓白，不是旧离时。主



   卷530_5 【重经姑苏怀古二首（一作杜牧之诗）】许浑 

越兵驱绮罗，越女唱吴歌。宫尽燕声少，台荒麋迹多。 
茱萸垂晓露，菡萏落秋波。无复君王醉，满城颦翠蛾。斋

香径绕吴宫，千帆落照中。鹳鸣山欲雨，鱼跃水多风。 
城带晚莎绿，池连秋蓼红。当年国门外，谁识伍员忠。知



   卷530_6 【将赴京师，留题孙处士山居二首】许浑 

草堂近西郭，遥对敬亭开。枕腻海云起，簟凉山雨来。 
高歌怀地肺，远赋忆天台。应学相如志，终须驷马回。主

西岩有高兴，路僻几人知。松荫花开晚，山寒酒熟迟。 
游从随野鹤，休息遇灵龟。长见邻翁说，容华似旧时。古



   卷530_7 【下第寓居崇圣寺感事】许浑 

怀土泣京华，旧山归路赊。静依禅客院，幽学野人家。 
林晚鸟争树，园春蝶护花。东门有闲地，谁种邵平瓜。知



   卷530_8 【晓发天井关寄李师晦】许浑 

山在水滔滔，流年欲二毛。湘潭归梦远，燕赵客程劳。 
露晓红兰重，云晴碧树高。逢秋正多感，万里别同袍。主



   卷530_9 【喜远书】许浑 

端居换时节，离恨隔龙泷。苔色上春阁，柳阴移晚窗。 
寄怀因桂水，流泪极枫江。此日南来使，金盘鱼一双。斋



   卷530_10 【怀江南同志】许浑 

南国别经年，云晴波接天。蒲深鸂鶒戏，花暖鹧鸪眠。 
竹暗湘妃庙，枫阴楚客船。唯应洞庭月，万里共婵娟。古



   卷530_11 【洛中秋日】许浑 

故国无归处，官闲忆远游。吴僧秣陵寺，楚客洞庭舟。 
久病先知雨，长贫早觉秋。壮心能几许，伊水更东流。知



   卷530_12 【将赴京师蒜山津送客还荆渚】许浑 

尊前万里愁，楚塞与皇州。云识潇湘雨，风知鄠杜秋。 
潮平犹倚棹，月上更登楼。他日沧浪水，渔歌对白头。主



   卷530_13 【潼关兰若】许浑 

来往几经过，前轩枕大河。远帆春水阔，高寺夕阳多。 
蝶影下红药，鸟声喧绿萝。故山归未得，徒咏采芝歌。斋



   卷530_14 【玩残雪寄江南尹刘大夫】许浑 

艳阳无处避，皎洁不成容。素质添瑶水，清光散玉峰。 
眠鸥犹恋草，栖鹤未离松。闻在金銮望，群仙对九重。古



   卷530_15 【陪越中使院诸公，镜波馆饯明台裴郑二使君】许浑 

倾幕来华馆，淹留二使君。舞移清夜月，歌断碧空云。 
海郡楼台接，江船剑戟分。明时自鶱翥，无复叹离群。知



   卷530_16 【春泊弋阳】许浑 

江行春欲半，孤枕弋阳堤。云暗犹飘雪，潮寒未应溪。 
饮猿闻棹散，飞鸟背船低。此路成幽绝，家山巩洛西。主



   卷530_17 【晨别翛然上人】许浑 

吴僧诵经罢，败衲倚蒲团。钟韵花犹敛，楼阴月向残。 
晴山开殿响，秋水卷帘寒。独恨孤舟去，千滩复万滩。斋



   卷530_18 【送客江行】许浑 

萧萧芦荻花，郢客独辞家。远棹依山响，危樯转浦斜。 
不寒澄浅石，潮落涨虚沙。莫与征徒望，乡园去渐赊。古



   卷530_19 【将归涂口，宿郁林寺道玄上人院二首】许浑 

西岩一磬长，僧起树苍苍。开殿洒寒水，诵经焚晚香。 
竹风云渐散，杉露月犹光。无复重来此，归舟凌夕阳。知

春寻采药翁，归路宿禅宫。云起客眠处，月残僧定中。 
藤花深洞水，槲叶满山风。清境不能住，朝朝惭远公。斋



   卷530_20 【题宣州元处士幽居】许浑 

潺湲绕门水，未省濯缨尘。鸟散千岩曙，蜂来一径春。 
杉松还待客，芝朮不求人。宁学磻溪叟，逢时罢隐沦。古



   卷530_21 【送李秀才】许浑 

南楼送郢客，西郭见荆门。凫鹄下寒渚，牛羊归远村。 
兰舟倚行棹，桂酒掩馀尊。重此一留宿，前村烟水昏。知



   卷530_22 【题倪处士旧居】许浑 

儒翁九十馀，旧向此山居。生寄一壶酒，死留千卷书。 
槛摧新竹少，池浅故莲疏。但有子孙在，带经还荷锄。主



   卷530_23 【赠梁将军】许浑 

曾经黑山虏，一剑出重围。年长穷书意，时清隐钓矶。 
高斋云外住，瘦马月中归。唯说乡心苦，春风雁北飞。斋



   卷530_24 【春望思旧游】许浑 

适意极春日，南台披薜萝。花光晴漾漾，山色昼峨峨。 
湘水美人远，信陵豪客多。唯凭一瓢酒，弹瑟纵高歌。古



   卷530_25 【病中二首】许浑 

三年婴酒渴，高卧似袁安。秋色鬓应改，夜凉心已宽。 
风衣藤簟滑，露井竹床寒。卧忆郊扉月，恩深未挂冠。知

私归人暂适，扶杖绕西林。风急柳溪响，露寒莎径深。 
一身仍白发，万虑只丹心。此意无言处，高窗托素琴。斋



   卷530_26 【姑熟官舍寄汝洛友人】许浑 

官静亦无能，平生少面朋。务开唯印吏，公退只棋僧。 
药鼎初寒火，书龛欲夜灯。安知北溟水，终日送抟鹏。古



   卷530_27 【恩德寺】许浑 

楼台横复重，犹有半岩空。萝洞浅深水，竹廊高下风。 
晴山疏雨后，秋树断云中。未尽平生意，孤帆又向东。知



   卷530_28 【天竺寺题葛洪井】许浑 

羽客炼丹井，井留人已无。旧泉青石下，馀甃碧山隅。 
云朗镜开匣，月寒冰在壶。仍闻酿仙酒，此水过琼酴。主



   卷530_29 【朗上人院晨坐】许浑 

簟凉襟袖清，月没尚残星。山果落秋院，水花开晓庭。 
疏藤风袅袅，圆桂露冥冥。正忆江南寺，岩斋闻诵经。斋



   卷530_30 【送客归湘楚】许浑 

无辞一杯酒，昔日与君深。秋色换归鬓，曙光生别心。 
桂花山庙冷，枫树水楼阴。此路千馀里，应劳楚客吟。古



   卷530_31 【过故友旧居】许浑 

往年公子宅，夜宴乐难忘。高竹动疏翠，早莲飘暗香。 
珠盘凝宝瑟，绮席递华觞。今日皆何处，闭门春草长。知



   卷530_32 【送客归峡中（一作将赴京师，津亭别萧处士）】许浑 

津亭多别离，杨柳半无枝。住接猿啼处，行逢雁过时。 
江风飏帆急，山月下楼迟。还就西斋宿，烟波劳梦思。主



   卷530_33 【题冲沼上人院】许浑 

劚石种松子，数根侵杳冥。天寒犹讲律，雨暗尚寻经。 
小殿灯千盏，深炉水一瓶。碧云多别思，休到望溪亭。斋



   卷530_34 【和毕员外雪中见寄】许浑 

仙署淹清景，雪华松桂阴。夜凌瑶席宴，春寄玉京吟。 
烛晃垂罗幕，香寒重绣衾。相思不相访，烟月剡溪深。古



   卷530_35 【春醉】许浑 

酒醲花一树，何暇卓文君。客坐长先饮，公闲半已曛。 
水乡春足雨，山郭夜多云。何以参禅理，荣枯尽不闻。知



   卷530_36 【题岫上人院】许浑 

病客与僧闲，频来不掩关。高窗云外树，疏磬雨中山。 
离索秋虫响，登临夕鸟还。心知落帆处，明月浙河湾。主



   卷530_37 【送客南归有怀】许浑 

绿水暖青蘋，湘潭万里春。瓦尊迎海客，铜鼓赛江神。 
避雨松枫岸，看云杨柳津。长安一杯酒，座上有归人。斋



   卷530_38 【李生弃官入道因寄】许浑 

西岩一径通，知学采芝翁。寒暑丹心外，光阴白发中。 
水深鱼避钓，云迥鹤辞笼。坐想还家日，人非井邑空。古



   卷530_39 【长兴里夏日南邻避暑】许浑 

侯门大道傍，蝉噪树苍苍。开锁洞门远，下帘宾馆凉。 
栏围红药盛，架引绿萝长。永日一欹枕，故山云水乡。知



   卷530_40 【送韩校书】许浑 

恨与前欢隔，愁因此会同。迹高芸阁吏，名散雪楼翁。 
城闭三秋雨，帆飞一夜风。酒醒鲈鲙美，应在竟陵东。主



   卷530_41 【秋晚登城】许浑 

城高不可下，永日一登临。曲槛凉飙急，空楼返照深。 
苇花迷夕棹，梧叶散秋砧。谩作归田赋，蹉跎岁欲阴。斋



   卷530_42 【江西郑常侍赴镇之日有寄，因酬和】许浑 

来暮亦何愁，金貂在鹢舟。旆随寒浪动，帆带夕阳收。 
布令滕王阁，裁诗郢客楼。即应归凤沼，中外赞天休。古



   卷530_43 【蒙河南刘大夫见示与吏部张公喜雪酬唱，辄敢攀和】许浑 

风度龙山暗，云凝象阙阴。瑞花琼树合，仙草玉苗深。 
欲醉梁王酒，先调楚客琴。即应携手去，将此助商霖。知



   卷530_44 【下第送宋秀才游岐下、杨秀才还江东】许浑 

年来不自得，一望几伤心。风转蕙兰色，月移松桂阴。 
马随边草远，帆落海云深。明旦各分首，更听梁甫吟。主



   卷530_45 【南亭偶题】许浑 

城下水萦回，潮冲野艇来。鸟惊山果落，龟泛绿萍开。 
白首书千卷，朱颜酒一杯。南轩自流涕，不是望燕台。斋



   卷530_46 【与裴三十秀才自越西归望亭阻冻登虎丘山寺精舍】许浑 

春草越吴间，心期旦夕还。酒乡逢客病，诗境遇僧闲。 
倚棹冰生浦，登楼雪满山。东风不可待，归鬓坐斑斑。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十一 
 
   
　 
　

　
 　



   卷531_1 【太和初靖恭里感事】许浑 

清湘吊屈原，垂泪撷蘋蘩。谤起乘轩鹤，机沉在槛猿。 
乾坤三事贵，华夏一夫冤。宁有唐虞世，心知不为言。古



   卷531_2 【与侯春时同年南池夜话】许浑 

芦苇暮修修，溪禽上钓舟。露凉花敛夕，风静竹含秋。 
素志应难契，清言岂易求。相欢一瓢酒，明日醉西楼。知



   卷531_3 【广陵送剡县薛明府赴任】许浑 

车马楚城壕，清歌送浊醪。露花羞别泪，烟草让归袍。 
鸟浴春塘暖，猿吟暮岭高。寻仙在仙骨，不用废牛刀。主



   卷531_4 【游果昼二僧院】许浑 

何必老林泉，冥心便是禅。讲时开院去，斋后下帘眠。 
镜朗灯分焰，香销印绝烟。真乘不可到，云尽月明天。斋



   卷531_5 【题官舍】许浑 

燕雁水乡飞，京华信自稀。簟瓢贫守道，书剑病忘机。 
叠鼓吏初散，繁钟鸟独归。高梧与疏柳，风雨似郊扉。古



   卷531_6 【酬报先上人登楼见寄（上人自峡下来）】许浑 

丹叶下西楼，知君万里愁。钟非黔峡寺，帆是敬亭舟。 
山色和云暮，湖光共月秋。天台多道侣，何惜更南游。知



   卷531_7 【晓过郁林寺戏呈李明府】许浑 

身闲白日长，何处不寻芳。山崦登楼寺，谿湾泊晚樯。 
洞花蜂聚蜜，岩柏麝留香。若指求仙路，刘郎学阮郎。主



   卷531_8 【泛舟寻郁林寺道玄上人遇雨而返因寄】许浑 

禅扉倚石梯，云湿雨凄凄。草色分松径，泉声咽稻畦。 
棹移滩鸟没，钟断岭猿啼。入夜花如雪，回舟忆剡溪。斋



   卷531_9 【郁林寺】许浑 

台殿冠嵯峨，春来日日过。水分诸院少，云近上方多。 
众籁凝丝竹，繁英耀绮罗。酒酣诗自逸，乘月棹寒波。古



   卷531_10 【题崇圣寺（寺，故行宫也）】许浑 

西林本行殿，池榭日坡阤。雨过水初涨，云开山渐多。 
晓街垂御柳，秋院闭宫莎。借问龙归处，鼎湖空碧波。知



   卷531_11 【赠高处士】许浑 

宅前云水满，高兴一书生。垂钓有深意，望山多远情。 
夜棋留客宿，春酒劝僧倾。未作干时计，何人问姓名。主



   卷531_12 【送僧归金山寺】许浑 

老归江上寺，不忘旧师恩。驻锡逢山色，停杯见浪痕。 
秋涛吞楚驿，晓月上荆门。为访题诗处，莓苔几字存。斋



   卷531_13 【金谷桃花】许浑 

花在舞楼空，年年依旧红。泪光停晓露，愁态倚春风。 
开处妾先死，落时君亦终。东流两三片，应在夜泉中。古



   卷531_14 【忆长洲】许浑 

香径小船通，菱歌绕故宫。鱼沉秋水静，鸟宿暮山空。 
荷叶桥边雨，芦花海上风。归心无处托，高枕画屏中。知



   卷531_15 【寄殷尧藩（一作再寄殷尧藩秀才）】许浑 

直道知难用，经年向水滨。宅从栽竹贵，家为买书贫。 
就学多新客，登朝尽故人。蓬莱自有路，莫羡武陵春。主



   卷531_16 【题邹处士隐居（一作题裴处士园林）】许浑 

桑柘满江村，西斋接海门。浪冲高岸响，潮入小池浑。 
岩树阴棋局，山花落酒樽。相逢亦留宿，还似识王孙。斋



   卷531_17 【送僧归敬亭山寺】许浑 

十年剑中路，传尽本师经。晓月下黔峡，秋风归敬亭。 
开门新树绿，登阁旧山青。遥想论禅处，松阴水一瓶。古



   卷531_18 【新卜原上居寄袁校书】许浑 

贫居乐游此，江海思迢迢。雪夜书千卷，花时酒一瓢。 
独愁秦树老，孤梦楚山遥。有路应相念，风尘满黑貂。知



   卷531_19 【天街晓望】许浑 

明星低未央，莲阙迥苍苍。叠鼓催残月，疏钟迎早霜。 
关防浮瑞气，宫馆耀神光。再拜为君寿，南山高且长。主



   卷531_20 【江上喜洛中亲友继至】许浑 

战马昔纷纷，风惊嵩少尘。全家南渡远，旧友北来频。 
罢酒松筠晚，赋诗杨柳春。谁言今夜月，同是洛阳人。斋



   卷531_21 【下第归朱方寄刘三复】许浑 

素衣京洛尘，归棹过南津。故里迹犹在，旧交心更新。 
月高萧寺夜，风暖庾楼春。诗酒应无暇，朝朝问旅人。古



   卷531_22 【送人归吴兴】许浑 

绿水棹云月，洞庭归路长。春桥悬酒幔，夜栅集茶樯。 
箬叶沉溪暖，蘋花绕郭香。应逢柳太守，为说过潇湘。知



   卷531_23 【月夜期友人不至】许浑 

坐待故人宿，月华清兴秋。管弦谁处醉，池馆此时愁。 
风过渚荷动，露含山桂幽。孤吟不可曙，昨夜共登楼。主



   卷531_24 【白马寺不出院僧】许浑 

禅空心已寂，世路任多岐。到院客长见，闭关人不知。 
寺喧听讲绝，厨远送斋迟。墙外洛阳道，东西无尽时。斋



   卷531_25 【寄袁校书（一作袁都校书）】许浑 

扰扰换时节，旧山琪树阴。犹乖清汉志，空负白云心。 
广陌埃尘远，重门管吹深。劳歌极西望，芸省有知音。古



   卷531_26 【赠柳璟、冯陶二校书】许浑 

霄汉两飞鸣，喧喧动禁城。桂堂同日盛，芸阁间年荣。 
香掩蕙兰气，韵高鸾鹤声。应怜茂陵客，未有子虚名。知



   卷531_27 【王秀才自越见寻不遇，题诗而回，因以酬寄】许浑 

南斋知数宿，半为木兰开。晴阁留诗遍，春帆载酒回。 
烟深扬子宅，云断越王台。自有孤舟兴，何妨更一来。主



   卷531_28 【秋霁潼关驿亭】许浑 

霁色明高巘，关河独望遥。残云归太华，疏雨过中条。 
鸟散绿萝静，蝉鸣红树凋。何言此时节，去去任蓬飘。斋



   卷531_29 【送客归兰溪】许浑 

花下送归客，路长应过秋。暮随江鸟宿，寒共岭猿愁。 
众水喧严濑，群峰抱沉楼。因君几南望，曾向此中游。古



   卷531_30 【贻终南山隐者】许浑 

中岩多少隐，提榼抱琴游。潭冷薜萝晚，山香松桂秋。 
瓢闲高树挂，杯急曲池流。独有迷津客，东西南北愁。知



   卷531_31 【送李文明下第鄜州觐兄】许浑 

征夫天一涯，醉赠别吾诗。雁迥参差远，龙多次第迟。 
宁歌还夜苦，宋赋更秋悲。的的遥相待，清风白露时。主



   卷531_32 【送段觉归东阳兼寄窦使君】许浑 

山水引归路，陆郎从此谙。秋茶垂露细，寒菊带霜甘。 
台倚乌龙岭，楼侵白雁潭。沈公如借问，心在浙河南。斋



   卷531_33 【韶州送窦司直北归】许浑 

江曲山如画，贪程亦驻舟。果随岩狖落，槎带水禽流。 
客散他乡夜，人归故国秋。樽前挂帆去，风雨下西楼。古



   卷531_34 【伤冯秀才】许浑 

旅葬不可问，茫茫西陇头。水云青草湿，山月白杨愁。 
琴信有时罢，剑伤无处留。淮南旧烟月，孤棹更逢秋。知



   卷531_35 【送郑寂上人南行】许浑 

儒家有释子，年少学支公。心出是非外，迹辞荣辱中。 
锡寒秦岭月，杯急楚江风。离怨故园里，小秋梨叶红。主



   卷531_36 【赠王处士】许浑 

归卧养天真，鹿裘乌角巾。茂陵闲久病，彭泽醉长贫。 
冠盖西园夜，笙歌北里春。谁怜清渭曲，又老钓鱼人。斋



   卷531_37 【送友人归荆楚】许浑 

调瑟劝离酒，苦谙荆楚门。竹斑悲帝女，草绿怨王孙。 
潮落九疑迥，雨连三峡昏。同来不同去，迢递更伤魂。古



   卷531_38 【重伤杨攀处士二首（攀自号绿云翁）】许浑 

绿云多学术，黄发竟无成。酒纵山中性，诗留海上名。 
读书新树老，垂钓旧矶平。今日悲前事，西风闻哭声。知

从官任直道，几处脱长裾。殁后儿犹小，葬来人渐疏。 
新邻占池馆，长史觅图书。身贱难相报，平生恨有馀。斋



   卷531_39 【送友人罢举归东海】许浑 

沧波天堑外，何岛是新罗。舶主辞番远，棋僧入汉多。 
海风吹白鹤，沙日晒红螺。此去知投笔，须求利剑磨。古



   卷531_40 【西园（一作姚合诗）】许浑 

西园春欲尽，芳草径难分。静语唯幽鸟，闲眠独使君。 
密林生雨气，古石带苔文。虽去清朝远，朝朝见白云。知



   卷531_41 【苦雨】许浑 

江昏山半晴，南阻绝人行。葭菼连云色，杉松共雨声。 
早秋仍燕舞，深夜更鼍鸣。为报迷津客，讹言未可轻。主



   卷531_42 【游茅山】许浑 

步步入山门，仙家鸟径分。渔樵不到处，麋鹿自成群。 
石面迸出水，松头穿破云。道人星月下，相次礼茅君。斋



   卷531_43 【洛阳道中】许浑 

洛阳多旧迹，一日几堪愁。风起林花晚，月明陵树秋。 
兴亡不可问，自古水东流。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十二 
 
   
　 
　

　
 　



   卷532_1 【江上燕别（一作赵嘏诗，题作汾上宴别）】许浑 

云物如故乡，山川异岐路。年来未归客，马上春欲暮。 
一樽花下酒，残日水西树。不待管弦终，摇鞭背花去。古



   卷532_2 【卜居招书侣】许浑 

忆昨未知道，临川每羡鱼。世途行处见，人事病来疏。 
微雨秋栽竹，孤灯夜读书。怜君亦同志，晚岁傍山居。知



   卷532_3 【西山草堂】许浑 

何处少人事，西山旧草堂。晒书秋日晚，洗药石泉香。 
浚岭有朝雨，北窗生夜凉。从劳问归路，峰叠绕家乡。主



   卷532_4 【赠隐者】许浑 

回报隐居士，莫愁山兴阑。求人颜色尽，知道性情宽。 
信谱弹琴误，缘崖劚药难。东皋亦自给，殊愧远相安。斋



   卷532_5 【舟次武陵寄天竺僧无昼】许浑 

谿长山几重，十里万株松。秋日下丹槛，暮云归碧峰。 
树栖新放鹤，潭隐旧降龙。还在孤舟宿，卧闻初夜钟。古



   卷532_6 【寄小弟】许浑 

江城红叶尽，旅思复凄伤。孤梦家山远，独眠秋夜长。 
道存空倚命，身贱未归乡。南望空垂泪，天边雁一行。知



   卷532_7 【秋日】许浑 

有计自安业，秋风罢苦吟。买山兼种竹，对客更弹琴。 
烟起药园晚，杵声松院深。闲眠得真性，惆怅旧时心。主



   卷532_8 【石池】许浑 

通竹引泉脉，泓澄潋石盆。惊鱼翻藻叶，浴鸟上松根。 
残月留山影，高风耗水痕。谁家秋洗药，来往自开门。斋



   卷532_9 【留题李侍御书斋】许浑 

昔话平生志，高斋曾见留。道孤心易感，恩重力难酬。 
独立千峰晓，频来一叶秋。鸡鸣应有处，不觉泪空流。古



   卷532_10 【行次白沙馆，先寄上河南王侍御】许浑 

夜程何处宿，山叠树层层。孤馆闭秋雨，空堂停曙灯。 
歌惭渔浦客，诗学雁门僧。此意无人识，明朝见李膺。知



   卷532_11 【紫藤】许浑 

绿萝萦数匝，本在草堂间。秋色寄高树，昼阴笼远山。 
移花疏处种，劚药困时攀。日暮微风起，难寻旧径还。主



   卷532_12 【暝投灵智寺渡谿不得，却取沿江路往】许浑 

双岩泻一川，回马断桥前。古庙阴风地，寒钟暮雨天。 
沙虚留虎迹，水滑带龙涎。却下临江路，潮深无渡船。斋



   卷532_13 【下第归蒲城墅居】许浑 

失意归三径，伤春别九门。薄烟杨柳路，微雨杏花村。 
牧竖还呼犊，邻翁亦抱孙。不知余正苦，迎马问寒温。古



   卷532_14 【重赋鹭鸶】许浑 

何年去此地，南浦满凫雏。云汉知心远，林塘觉思孤。 
低飞下晚树，独睡映新蒲。为尔多归兴，前年在五湖。知



   卷532_15 【途中寒食】许浑 

处处哭声悲，行人马亦迟。店闲无火日，村暖斫桑时。 
泣路同杨子，烧山忆介推。清明明日是，甘负故园期。主



   卷532_16 【深春】许浑 

故里千帆外，深春一雁飞。干名频恸哭，将老欲何归。 
未谷抛还忆，交亲晚更稀。空持望乡泪，沾洒寄来衣。斋



   卷532_17 【岁首怀甘露寺自省上人（上人尝有战功）】许浑 

心悟觉身劳，云中弃宝刀。久闲生髀肉，多寿长眉毫。 
客棹春潮急，禅斋暮雪高。南da一回首，山碧水滔滔。古



   卷532_18 【寻周炼师不遇留赠】许浑 

闭门池馆静，云访紫芝翁。零落槿花雨，参差荷叶风。 
夜棋全局在，春酒半壶空。长啸倚西阁，悠悠名利中。知



   卷532_19 【题灞西骆隐居】许浑 

志凌三蜀客，心爱五湖人。co死酒中老，谋生书外贫。 
扫花眠石榻，捣药转溪轮。往往乘黄牸，鹿裘乌角巾。主



   卷532_20 【旅夜怀远客】许浑 

异乡多远情，梦断落江城。病起惭书癖，贫家负酒名。 
过春花自落，竟晓月空明。独此一长啸，故人天际行。斋



   卷532_21 【秋夜棹舟访李隐君】许浑 

望月忆披襟，长溪柳半阴。高斋初酿酒，孤棹远携琴。 
犬吠秋山迥，鸡鸣晓树深。开门更欹枕，谁识野人心。古



   卷532_22 【卧病寄诸公】许浑 

飞盖集兰堂，清歌递柏觞。高城榆柳荫，虚阁芰荷香。 
海月秋偏静，山风夜更凉。自怜书万卷，扶病对萤光。知



   卷532_23 【寓崇圣寺怀李校书】许浑 

几日卧南亭，卷帘秋月清。河关初罢梦，池阁更含情。 
寒露润金井，高风飘玉筝。前年共游客，刀笔事戎旌。主



   卷532_24 【秋日行次关西】许浑 

金风荡天地，关西群木凋。早霜鸡喔喔，残月马萧萧。 
紫陌秦山近，青枫楚树遥。还同长卿志，题字满河桥。斋



   卷532_25 【山居冬夜喜魏扶见访因赠】许浑 

霜风露叶下，远思独裴回。夜久草堂静，月明山客来。 
遣贫相劝酒，忆字共书灰。何事清平世，干名待有媒。古



   卷532_26 【喜李诩秀才见访因赠】许浑 

浙南分首日，谁谓别经时。路远遥相访，家贫喜见知。 
不须辞不酌，更请续新诗。但得心中剑，酬恩会有期。知



   卷532_27 【晚投慈恩寺呈俊上人】许浑 

双岩泻一川，十里绝人烟。古庙阴风地，寒钟暮雨天。 
沙虚留虎迹，水滑带龙涎。不及曹溪侣，空林已夜禅。主



   卷532_28 【行次虎头岩酬寄路中丞】许浑 

樟亭去已远，来上虎头岩。滩急水移棹，山回风满帆。 
石梯迎雨滑，沙井落潮醎。何以慰行旅，如公书一缄。斋



   卷532_29 【送荔浦蒋明府赴任】许浑 

路长春欲尽，歌怨酒初酣。白社莲宫北，青袍桂水南。 
驿行盘鸟道，船宿避龙潭。真得诗人趣，烟霞处处谙。古



   卷532_30 【怀政禅师院】许浑 

山斋路几层，败衲学真乘。寒暑移双树，光阴尽一灯。 
风飘高竹雪，泉涨小池冰。莫讶频来此，修身欲到僧。知



   卷532_31 【秋夕有怀】许浑 

念远坐西阁，华池涵月凉。书回秋欲尽，酒醒夜初长。 
露白莲衣浅，风清蕙带香。前年此佳景，兰棹醉横塘。主



   卷532_32 【秋霁寄远】许浑 

初霁独登赏，西楼多远风。横烟秋水上，疏雨夕阳中。 
高树下山鸟，平芜飞草虫。唯应待明月，千里与君同。斋



   卷532_33 【闻范秀才自蜀游江湖】许浑 

蜀道下湘渚，客帆应不迷。江分三峡响，山并九华齐。 
秋泊雁初宿，夜吟猿乍啼。归时慎行李，莫到石城西。古



   卷532_34 【惜春】许浑 

花开又花落，时节暗中迁。无计延春日，可能留少年。 
小丛初散蝶，高柳即闻蝉。繁艳归何处，满山啼杜鹃。知



   卷532_35 【题愁】许浑 

聚散竟无形，回肠百结成。古今销不得，离别觉潜生。 
降虏将军思，穷秋远客情。何人更憔悴，落第泣秦京。主



   卷532_36 【鸳鸯】许浑 

两两戏沙汀，长疑画不成。锦机争织样，歌曲爱呼名。 
好□顾栖息，堪怜泛浅清。凫鸥皆尔类，唯羡独含情。斋



   卷532_37 【闻雁】许浑 

带霜南去雁，夜好宿汀沙。惊起向何处，高飞极海涯。 
入云声渐远，离岳路犹赊。归梦当时断，参差欲到家。古



   卷532_38 【不寝】许浑 

到晓不成梦，思量堪白头。多无百年命，长有万般愁。 
世事应难尽，营生卒未休。莫言名与利，名利是身仇。知



   卷532_39 【宿东横山（一作东横小濑）】许浑 

孤舟路渐赊，时见碧桃花。溪雨滩声急，岩风树势斜。 
猕猴垂弱蔓，鹳鹤睡横槎。谩向仙林宿，无人识阮家。主



   卷532_40 【早行】许浑 

失枕惊先起，人家半梦中。闻鸡凭早晏，占斗认西东。 
辔湿知行露，衣单觉晓风。秋阳弄光影，忽吐半林红。斋



   卷532_41 【陪郑史君泛舟晚归】许浑 

南郭望归处，郡楼高卷帘。平桥低皂盖，曲岸转彤襜。 
江晚笙歌促，山晴鼓角严。羊公莫先醉，清晓月纤纤。古



   卷532_42 【酬殷尧藩】许浑 

相如愧许询，寥落向溪滨。竹马儿犹小，荆钗妇惯贫。 
独愁忧过日，多病不如人。莫怪青袍选，长安隐旧春。知



   卷532_43 【赠迁客】许浑 

无机还得罪，直道不伤情。微雨昏山色，疏笼闭鹤声。 
闲居多野客，高枕见江城。门外长溪水，怜君又濯缨。主



   卷532_44 【征西旧卒】许浑 

少年乘勇气，百战过乌孙。力尽边城难，功加上将恩。 
晓风听戍角，残月倚营门。自说轻生处，金疮有旧痕。斋



   卷532_45 【南陵留别段氏兄弟】许浑 

不知身老大，犹似旧时狂。为酒游山县，留诗遍草堂。 
归期秋未尽，离恨日偏长。更羡君兄弟，参差雁一行。古



   卷532_46 【旅中别侄暐】许浑 

相见又南北，中宵泪满襟。旅游知世薄，贫别觉情深。 
歌管一尊酒，山川万里心。此身多在路，休诵异乡吟。知



   卷532_47 【松江渡送人（一作松江怀古）】许浑 

故国今何在，扁舟竟不归。云移山漠漠，江阔树依依。 
晚色千帆落，秋声一雁飞。此时兼送客，凭槛欲沾衣。主



   卷532_48 【过鲍溶宅有感】许浑 

寥落故人宅，重来身已亡。古苔残墨沼，深竹旧书堂。 
秋色馆池静，雨声云木凉。无因展交道，日暮倍心伤。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十三 
 
   
　 
　

　
 　



   卷533_1 【金陵怀古】许浑 

玉树歌残王气终，景阳兵合戍楼空。松楸远近千官冢， 
禾黍高低六代宫。石燕拂云晴亦雨，江豚吹浪夜还风。 
英雄一去豪华尽，唯有青山似洛中。主



   卷533_2 【姑苏怀古】许浑 

宫馆馀基辍棹过，黍苗无限独悲歌。荒台麋鹿争新草， 
空苑凫鹥占浅莎。吴岫雨来虚槛冷，楚江风急远帆多。 
可怜国破忠臣死，日日东流生白波。主



   卷533_3 【凌歊台（台在当涂县北，宋高祖所筑）】许浑 

宋祖凌高乐未回，三千歌舞宿层台。湘潭云尽暮山出， 
巴蜀雪消春水来。行殿有基荒荠合，寝园无主野棠开。 
百年便作万年计，岩畔古碑空绿苔。主



   卷533_4 【骊山（一作途经骊山（一作望华清宫感事）】许浑 

闻说先皇醉碧桃，日华浮动郁金袍。风随玉辇笙歌迥， 
云卷珠帘剑佩高。凤驾北归山寂寂，龙旟西幸水滔滔。 
贵妃没后巡游少，瓦落宫墙见野蒿。主



   卷533_5 【咸阳城东楼（一作咸阳城西楼晚眺，一作西门）】许浑 

一上高城万里愁，蒹葭杨柳似汀洲。溪云初起日沈阁， 
山雨欲来风满楼。鸟下绿芜秦苑夕，蝉鸣黄叶汉宫秋。 
行人莫问当年事，故国东来渭水流。主



   卷533_6 【京口闲居寄京洛友人（一作两都亲友）】许浑 

吴门烟月昔同游，枫叶芦花并客舟。聚散有期云北去， 
浮沈无计水东流。一尊酒尽青山暮，千里书回碧树秋。 
何处相思不相见，凤城龙阙楚江头。主



   卷533_7 【冬日登越王台怀归】许浑 

月沉高岫宿云开，万里归心独上来。河畔雪飞扬子宅， 
海边花盛越王台。泷分桂岭鱼难过，瘴近衡峰雁却回。 
乡信渐稀人渐老，只应频看一枝梅。主



   卷533_8 【对雪】许浑 

云度龙山暗倚城，先飞淅沥引轻盈。素娥冉冉拜瑶阙， 
皓鹤纷纷朝玉京。阴岭有风梅艳散，寒林无月桂华生。 
剡溪一醉十年事，忽忆棹回天未明。主



   卷533_9 【送萧处士归缑岭别业】许浑 

醉斜乌帽发如丝，曾看仙人一局棋。宾馆有鱼为客久， 
乡书无雁到家迟。缑山住近吹笙庙，湘水行逢鼓瑟祠。 
今夜月明何处宿，九疑云尽碧参差。主



   卷533_10 【与郑二秀才同舟东下洛中，亲朋送至景云寺】许浑 

三十六峰横一川，绿波无路草芊芊。牛羊晚食铺平地， 
雕鹗晴飞摩远天。洛客尽回临水寺，楚人皆逐下江船。 
东西未有相逢日，更把繁华共醉眠。主



   卷533_11 【长安岁暮】许浑 

独望天门倚剑歌，干时无计老关河。东归万里惭张翰， 
西上四年羞卞和。花暗楚城春醉少，月凉秦塞夜愁多。 
三山岁岁有人去，唯恐海风生白波。主



   卷533_12 【赠茅山高拾遗】许浑 

谏猎归来绮季歌，大茅峰影满秋波。山斋留客扫红叶， 
野艇送僧披绿莎。长覆旧图棋势尽，遍添新品药名多。 
云中黄鹄日千里，自宿自飞无网罗。主



   卷533_13 【李秀才近自涂口迁居新安适枉缄书见宽悲戚因以此答】许浑 

远书开罢更依依，晨坐高台竟落晖。颜巷雪深人已去， 
庾楼花盛客初归。东堂望绝迁莺起，南国哀馀候雁飞。 
今日劳君犹问讯，一官唯长故山薇。主



   卷533_14 【赠萧兵曹先辈】许浑 

广陵堤上昔离居，帆转潇湘万里馀。楚客病时无鵩鸟， 
越乡归处有鲈鱼。潮生水郭蒹葭响，雨过山城橘柚疏。 
闻说携琴兼载酒，邑人争识马相如。主



   卷533_15 【题舒女庙】许浑 

山乐来迎去不言，庙前高柳水禽喧。绮罗无色雨侵帐， 
珠翠有声风绕幡。妆镜尚疑山月满，寝屏犹认野花繁。 
孤舟梦断行云散，何限离心寄晓猿。主



   卷533_16 【姑孰官舍】许浑 

草生宫舍似闲居，雪照南窗满素书。贫后始知为吏拙， 
病来还喜识人疏。青云岂有窥梁燕，浊水应无避钓鱼。 
不待秋风便归去，紫阳山下是吾庐。主



   卷533_17 【凌歊台送韦（一作韩）秀才】许浑 

云起高台日未沉，数村残照半岩阴，野蚕成茧桑柘尽， 
溪鸟引雏蒲稗深。帆势依依投极浦，钟声杳杳隔前林。 
故山迢递故人去，一夜月明千里心。主



   卷533_18 【送岭南卢判官罢职归华阴山居】许浑 

曾事刘琨雁塞空，十年书剑任飘蓬。东堂旧屈移山志， 
南国新留煮海功。还挂一帆青海上，更开三径碧莲中。 
关西旧友如相问，已许沧浪伴钓翁。主



   卷533_19 【将度故城湖阻风夜泊永阳戍】许浑 

行尽青溪日已蹉，云容山影水嵯峨。楼前归客怨清梦， 
楼上美人凝夜歌。独树高高风势急，平湖渺渺月明多。 
终期一艇载樵去，来往使帆凌白波。主



   卷533_20 【郑侍御厅玩鹤】许浑 

碧天飞舞下晴莎，金阁瑶池绝网罗。岩响数声风满树， 
岸移孤影雪凌波。缑山去远云霄迥，辽海归迟岁月多。 
双翅一开千万里，只应栖隐恋乔柯。主



   卷533_21 【南亭夜坐，贻开元禅定二道者】许浑 

暮暮焚香何处宿，西岩一室映疏藤。光阴难驻迹如客， 
寒暑不惊心似僧。高树有风闻夜磬，远山无月见秋灯。 
身闲境静日为乐，若问其馀非我能。主



   卷533_22 【朱坡故少保杜公池亭】许浑 

杜陵池榭绮城东，孤岛回汀路不穷。高岫乍疑三峡近， 
远波初似五湖通。楸梧叶暗潇潇雨，菱荇花香淡淡风。 
还有昔时巢燕在，飞来飞去画堂中。主



   卷533_23 【秋日早朝（一作秋日候扇）】许浑 

宵衣应待绝更筹，环佩锵锵月下楼。井转辘轳千树晓， 
锁开阊阖万山秋。龙旗尽列趋金殿，雉扇才分见玉旒。 
虚戴铁冠无一事，沧江归去老渔舟。主



   卷533_24 【沧浪峡】许浑 

缨带流尘发半霜，独寻残月下沧浪。一声溪鸟暗云散， 
万片野花流水香。昔日未知方外乐，暮年初信梦中忙。 
红虾青鲫紫芹脆，归去不辞来路长。主



   卷533_25 【故洛城（一作登故洛阳城）】许浑 

禾黍离离半野蒿，昔人城此岂知劳。水声东去市朝变， 
山势北来宫殿高。鸦噪暮云归古堞，雁迷寒雨下空壕。 
可怜缑岭登仙子，犹自吹笙醉碧桃。主



   卷533_26 【闻释子栖玄欲奉道因寄】许浑 

欲求真诀恋禅扃，羽帔方袍尽有情。仙骨本微灵鹤远， 
法心潜动毒龙惊。三山未有偷桃计，四海初传问菊名。 
今日劝师师莫惑，长生难学证无生。主



   卷533_27 【南海府罢南康阻浅行侣稍稍登陆…主人燕饯至频暮宿东溪】许浑 

暗滩水落涨虚沙，滩去秦吴万里赊。马上折残江北柳， 
舟中开尽岭南花。离歌不断如留客，归梦初惊似到家。 
山鸟一声人未起，半床春月在天涯。主



   卷533_28 【秋晚云阳驿西亭莲池】许浑 

心忆莲池秉烛游，叶残花败尚维舟。烟开翠扇清风晓， 
水泥红衣白露秋。神女暂来云易散，仙娥初去月难留。 
空怀远道难持赠，醉倚阑干尽日愁。主



   卷533_29 【题勤尊师历阳山居】许浑 

二十知兵在羽林，中年潜识子房心。苍鹰出塞胡尘灭。 
白鹤还乡楚水深。春坼酒瓶浮药气，晚携棋局带松阴。 
鸡笼山上云多处，自劚黄精不可寻。主



   卷533_30 【怀旧居】许浑 

兵书一箧老无功，故国郊扉在梦中。藤蔓覆梨张谷暗。 
草花侵菊庾园空。朱门迹忝登龙客，白屋心期失马翁。 
楚水吴山何处是，北窗残月照屏风。主



   卷533_31 【祗命许昌自郊居，移就公馆秋日寄茅山高拾遗】许浑 

一笛迎风万叶飞，强携刀笔换荷衣。潮寒水国秋砧早， 
月暗山城夜漏稀。岩响远闻樵客过，浦深遥送钓童归。 
中年未识从军乐，虚近三茅望少微。主



   卷533_32 【伤虞将军（一作伤河东虞押衙）】许浑 

白首从军未有名，近将孤剑到江城。巴童戍久能番语， 
胡马调多解汉行。对雪夜穷黄石略，望云秋计黑山程。 
可怜身死家犹远，汴水东流无哭声。主



   卷533_33 【晚自朝台津至韦隐居郊园】许浑 

秋来凫雁下方塘，系马朝台步夕阳。村径绕山松叶暗， 
野门临水稻花香。云连海气琴书润，风带潮声枕簟凉。 
西下磻溪犹万里，可能垂白待文王。主



   卷533_34 【寓居开元精舍，酬薛秀才见贻】许浑 

知己萧条信陆沉，茂陵扶疾卧西林。芰荷风起客堂静， 
松桂月高僧院深。清露下时伤旅鬓，白云归处寄乡心。 
怜君诗句犹相忆，题在空斋夜夜吟。主



   卷533_35 【别刘秀才（一作留别裴秀才）】许浑 

三献无功玉有瑕，更携书剑客天涯。孤帆夜别潇湘雨， 
广陌春期鄠杜花。灯照水萤千点灭，棹惊滩雁一行斜。 
关河万里秋风急，望见乡山不到家。主



   卷533_36 【早发天台中岩寺度关岭次天姥岑】许浑 

来往天台天姥间，欲求真诀驻衰颜。星河半落岩前寺， 
云雾初开岭上关。丹壑树多风浩浩，碧溪苔浅水潺潺。 
可知刘阮逢人处，行尽深山又是山。主



   卷533_37 【游钱塘青山李隐居西斋（一作李郢诗）】许浑 

小隐西亭为客开，翠萝深处遍苍苔。林间扫石安棋局， 
岩下分泉递酒杯。兰叶露光秋月上，芦花风起夜潮来。 
云山绕屋犹嫌浅，欲棹渔舟近钓台。主



   卷533_38 【春日郊园戏赠杨嘏评事】许浑 

十里蒹葭入薜萝，春风谁许暂鸣珂。相如渴后狂还减， 
曼倩归来语更多。门枕碧溪冰皓耀，槛齐青嶂雪嵯峨。 
野桥沽酒茅檐醉，谁羡红楼一曲歌。主



   卷533_39 【晚自东郭回留一二游侣】许浑 

乡心迢递宦情微，吏散寻幽竟落晖。林下草腥巢鹭宿， 
洞前云湿雨龙归。钟随野艇回孤棹，鼓绝山城掩半扉。 
今夜西斋好风月，一瓢春酒莫相违。主



   卷533_40 【与郑秀才叔侄会送杨秀才昆仲东归】许浑 

书剑功迟白发新，异乡仍送故乡人。阮公留客竹林晚， 
田氏到家荆树春。雪尽塞鸿南翥少，风来胡马北嘶频。 
洞庭烟月如终老，谁是长杨谏猎臣。主



   卷533_41 【送郭秀才游天台】许浑 

云埋阴壑雪凝峰，半壁天台已万重。人度碧溪疑辍棹， 
僧归苍岭似闻钟。暖眠鸂鶒晴滩草，高挂猕猴暮涧松。 
曾约共游今独去，赤城西面水溶溶。主



   卷533_42 【送张尊师归洞庭】许浑 

能琴道士洞庭西，风满归帆路不迷。对岸水花霜后浅， 
傍檐山果雨来低。杉松近晚移茶灶，岩谷初寒盖药畦。 
他日相思两行字，无人知处武陵溪。主



   卷533_43 【移摄太平寄前李明府】许浑 

病移岩邑称闲身，何处风光贳酒频。溪柳绕门彭泽令， 
野花连洞武陵人。娇歌自驻壶中景，艳舞长留海上春。 
早晚高台更同醉，绿萝如帐草如茵。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十四 
 
   
　 
　

　
 　



   卷534_1 【再游姑苏玉芝观】许浑 

高梧一叶下秋初，迢递重廊旧寄居。月过碧窗今夜酒， 
雨昏红壁去年书。玉池露冷芙蓉浅，琼树风高薜荔疏。 
明日挂帆更东去，仙翁应笑为鲈鱼。知



   卷534_2 【夜归驿楼】许浑 

水晚云秋山不穷，自疑身在画屏中。孤舟移棹一江月， 
高阁卷帘千树风。窗下覆棋残局在，橘边沽酒半坛空。 
早炊香稻待鲈鲙，南渚未明寻钓翁。知



   卷534_3 【题灵山寺行坚师院】许浑 

西岩一径不通樵，八十持杯未觉遥。龙在石潭闻夜雨， 
雁移沙渚见秋潮。经函露湿文多暗，香印风吹字半销。 
应笑东归又南去，越山无路水迢迢。知



   卷534_4 【湖州韦长史山居（即皎然旧宅）】许浑 

一官唯买昼公堂，但得身闲日自长。琴曲少声重勘谱， 
药丸多忌更寻方。溪浮箬叶添醅绿，泉绕松根助茗香。 
明日鳜鱼何处钓，门前春水似沧浪。知



   卷534_5 【赠李伊阙】许浑 

桐履如飞不可寻，一壶双笈峄阳琴。舟横野渡寒风急， 
门掩荒山夜雪深。贫笑白驹无去意，病惭黄鹄有归心。 
云间二室劳君画，水墨苍苍半壁阴。知



   卷534_6 【重游练湖怀旧】许浑 

西风渺渺月连天，同醉兰舟未十年。鵩鸟赋成人已没， 
嘉鱼诗在世空传。荣枯尽寄浮云外，哀乐犹惊逝水前。 
日暮长堤更回首，一声邻笛旧山川。知



   卷534_7 【乘月棹舟送大历寺灵聪上人不及】许浑 

万峰秋尽百泉清，旧锁禅扉在赤城。枫浦客来烟未散， 
竹窗僧去月犹明。杯浮野渡鱼龙远，锡响空山虎豹惊。 
一字不留何足讶，白云无路水无情。知



   卷534_8 【汴河亭】许浑 

广陵花盛帝东游，先劈昆仑一派流。百二禁兵辞象阙， 
三千宫女下龙舟。凝云鼓震星辰动。拂浪旗开日月浮。 
四海义师归有道，迷楼还似景阳楼。知



   卷534_9 【村舍二首】许浑 

自翦青莎织雨衣，南峰烟火是柴扉。莱妻早报蒸藜熟， 
童子遥迎种豆归。鱼下碧潭当镜跃，鸟还青嶂拂屏飞。 
花时未免人来往，欲买严光旧钓矶。知

尚平多累自归难，一日身闲一日安。山径晓云收猎网， 
水门凉月挂鱼竿。花间酒气春风暖，竹里棋声暮雨寒。 
三顷水田秋更熟，北窗谁拂旧尘冠。主



   卷534_10 【郑秀才东归凭达家书】许浑 

欲寄家书少客过，闭门心远洞庭波。两岩花落夜风急， 
一径草荒春雨多。愁泛楚江吟浩渺，忆归吴岫梦嵯峨。 
贫居不问应知处，溪上闲船系绿萝。主



   卷534_11 【伤故湖州李郎中】许浑 

政成身没共兴衰，乡路兵戈旅榇回。城上暮云凝鼓角， 
海边春草闭池台。经年未葬家人散，昨夜因斋故吏来。 
南北相逢皆掩泣，白蘋洲暖百花开。主



   卷534_12 【和友人送僧归桂州灵岩寺】许浑 

楚客送僧归桂阳，海门帆势极潇湘。碧云千里暮愁合， 
白雪一声春思长。柳絮拥堤添衲软，松花浮水注瓶香。 
南京长老几年别，闻道半岩多影堂。主



   卷534_13 【淮阴阻风寄呈楚州韦中丞】许浑 

垂钓京江欲白头，江鱼堪钓却西游。刘伶台下稻花晚， 
韩信庙前枫叶秋。淮月未明先倚槛，海云初起更维舟。 
河桥有酒无人醉，独上高城望庾楼。主



   卷534_14 【途经敷水】许浑 

修蛾颦翠倚柔桑，遥谢春风白面郎。五夜有情随暮雨， 
百年无节待秋霜。重寻绣带朱藤合，更认罗裙碧草长。 
何处野花何处水，下峰流出一渠香。主



   卷534_15 【和人贺杨仆射致政】许浑 

莲府公卿拜后尘，手持优诏挂朱轮。从军幕下三千客， 
闻礼庭中七十人。锦帐丽词推北巷，画堂清乐掩南邻。 
岂同王谢山阴会，空叙流杯醉暮春。主



   卷534_16 【题四皓庙】许浑 

桂香松暖庙门开，独泻椒浆奠一杯。秦法欲兴鸿已去， 
汉储将废凤还来。紫芝翳翳多青草，白石苍苍半绿苔。 
山下驿尘南窜路，不知冠盖几人回。主



   卷534_17 【鹤林寺中秋夜玩月（一作八月十五夜宿鹤林寺玩月）】许浑 

待月东林月正圆，广庭无树草无烟。中秋云尽出沧海， 
半夜露寒当碧天。轮彩渐移金殿外，镜光犹挂玉楼前。 
莫辞达曙殷勤望，一堕西岩又隔年。主



   卷534_18 【南海府罢归京口经大庾岭赠张明府】许浑 

楼船旌旆极天涯，一剑从军两鬓华。回日眼明河畔草。 
去时肠断岭头花。陶诗尽写行过县，张赋初成卧到家。 
官满知君有归处，姑苏台上旧烟霞。主



   卷534_19 【题卫将军庙】许浑 

武牢关下护龙旗，挟槊弯弧马上飞。汉业未兴王霸在， 
秦军才散鲁连归。坟穿大泽埋金剑，庙枕长溪挂铁衣。 
欲奠忠魂何处问，苇花枫叶雨霏霏。主



   卷534_20 【访别韦隐居不值】许浑 

犬吠双岩碧树间，主人朝出半开关。汤师阁上留诗别， 
杜叟桥边载酒还。栎坞炭烟晴过岭，蓼村渔火夜移湾。 
故乡芜没兵戈后，凭向溪南买一山。主



   卷534_21 【送前东阳于明府由鄂渚归故林】许浑 

结束征东换黑貂，灞西风雨正潇潇。茂陵久病书千卷， 
彭泽初归酒一瓢。帆背夕阳湓水阔，棹经沧海甑山遥。 
殷勤为谢南溪客，白首萤窗未见招。主



   卷534_22 【听歌鹧鸪辞】许浑 

南国多情多艳词，鹧鸪清怨绕梁飞。甘棠城上客先醉， 
苦竹岭头人未归。响转碧霄云驻影，曲终清漏月沈晖。 
山行水宿不知远，犹梦玉钗金缕衣。主



   卷534_23 【寄题华严韦秀才院】许浑 

三面楼台百丈峰，西岩高枕树重重。晴攀翠竹题诗滑， 
秋摘黄花酿酒浓。山殿日斜喧鸟雀，石潭波动戏鱼龙。 
今来故国遥相忆，月照千山半夜钟。主



   卷534_24 【戏代李协律松江有赠】许浑 

蜀客操琴吴女歌，明珠十斛是天河。霜凝薜荔怯秋树， 
露滴芙蓉愁晚波。兰浦远乡应解珮，柳堤残月未鸣珂。 
西楼沉醉不知散，潮落洞庭洲渚多。主



   卷534_25 【送黄隐居归南海】许浑 

瘴雾南边久寄家，海中来往信流槎。林藏狒狒多残笋， 
树过猩猩少落花。深洞有云龙蜕骨，半岩无草象生牙。 
知君爱宿层峰顶，坐到三更见日华。主



   卷534_26 【朝台送客有怀】许浑 

赵佗西拜已登坛，马援南征土宇宽。越国旧无唐印绶， 
蛮乡今有汉衣冠。江云带日秋偏热，海雨随风夏亦寒。 
岭北归人莫回首，蓼花枫叶万重滩。主



   卷534_27 【自楞伽寺晨起泛舟，道中有怀】许浑 

碧树苍苍茂苑东，佳期迢递路何穷。一声山鸟曙云外， 
万点水萤秋草中。门掩竹斋微有月，棹移兰渚淡无风。 
欲知此路堪惆怅，菱叶蓼花连故宫。主



   卷534_28 【十二月拜起居表回】许浑 

一章西奏拜仙曹，回马天津北望劳。寒水欲春冰彩薄， 
晓山初霁雪峰高。楼形向日攒飞凤，宫势凌波压抃鳌。 
空锁烟霞绝巡幸，周人谁识郁金袍。主



   卷534_29 【观章中丞夜按歌舞】许浑 

夜按双娃禁曲新，东西箫鼓接云津。舞衫未换红铅湿， 
歌扇初移翠黛颦。彩槛烛烟光吐日，画屏香雾暖如春。 
西楼月在襄王醉，十二山高不见人。主



   卷534_30 【重游飞泉观题故梁道士宿龙池】许浑 

西岩泉落水容宽，灵物蜿蜒黑处蟠。松叶正秋琴韵响， 
菱花初晓镜光寒。云开星月浮山殿，雨过风雷绕石坛。 
仙客不归龙亦去，稻畦长满此池干。主



   卷534_31 【下第贻友人】许浑 

身在关西家洞庭，夜寒歌苦烛荧荧。人心高下月中桂， 
客思往来波上萍。马氏识君眉最白，阮公留我眼长青。 
花前失意共寥落，莫遣东风吹酒醒。主



   卷534_32 【晚登龙门驿楼】许浑 

鱼龙多处凿门开，万古人知夏禹材。青嶂远分从地断， 
洪流高泻自天来。风云有路皆烧尾，波浪无程尽曝腮。 
心感膺门身过此，晚山秋树独徘徊。主



   卷534_33 【题故李秀才居（一作伤李秀才）】许浑 

曾醉笙歌日正迟，醉中相送易前期。橘花满地人亡后， 
菰叶连天雁过时。琴倚旧窗尘漠漠，剑埋新冢草离离。 
河桥酒熟平生事，更向东流奠一厄。主



   卷534_34 【韶州韶阳楼夜宴（一作题韶州驿楼）】许浑 

待月西楼卷翠罗，玉杯瑶瑟近星河。帘前碧树穷秋密， 
窗外青山薄暮多。鸲鹆未知狂客醉，鹧鸪先让美人歌。 
使君莫惜通宵饮，刀笔初从马伏波。主



   卷534_35 【闻韶州李相公移拜郴州因寄】许浑 

诏移丞相木兰舟，桂水潺湲岭北流。青汉梦归双阙曙， 
白云吟过五湖秋。恩回玉扆人先喜，道在金縢世不忧。 
闻说公卿尽南望，甘棠花暖凤池头。主



   卷534_36 【游江令旧宅】许浑 

身没南朝宅已荒，邑人犹赏旧风光。芹根生叶石池浅， 
桐树落花金井香。带暖山蜂巢画阁，欲阴溪燕集书堂。 
闲愁此地更西望，潮浸台城春草长。主



   卷534_37 【灞上逢元九处士东归】许浑 

瘦马频嘶灞水寒，灞南高处望长安。何人更结王生袜， 
此客虚弹贡氏冠。江上蟹螯沙渺渺，坞中蜗壳雪漫漫。 
旧交已变新知少，却伴渔郎把钓竿。主



   卷534_38 【别张秀才】许浑 

不知何计写离忧，万里山川半旧游。风卷暮沙和雪起， 
日融春水带冰流。凌晨客泪分东郭，竟夕乡心共北楼。 
青桂一枝年少事，莫因鲈鲙涉穷秋。主



   卷534_39 【别表兄军倅】许浑 

卢橘花香拂钓矶，佳人犹舞越罗衣。三洲水浅鱼来少， 
五岭山高雁到稀。客路晚依红树宿，乡关朝望白云归。 
交亲不念征南吏，昨夜风帆去似飞。主



   卷534_40 【题苏州虎丘寺僧院】许浑 

暂引寒泉濯远尘，此生多是异乡人。荆溪夜雨花开疾， 
吴苑秋风月满频。万里高低门外路，百年荣辱梦中身。 
世间谁似西林客，一卧烟霞四十春。主



   卷534_41 【酬郭少府先奉使巡涝见寄兼呈裴明府】许浑 

载书携榼别池龙，十幅轻帆处处通。谢脁宅荒山翠里， 
王敦城古月明中。江村夜涨浮天水，泽国秋生动地风。 
饱食鲙鱼榜归楫，待君琴酒醉陶公。主



   卷534_42 【出永通门经李氏庄】许浑 

飞轩危槛百花堂，朝宴歌钟暮已荒。中散狱成琴自怨， 
步兵厨废酒犹香。风池宿鸟喧朱阁，雨砌秋萤拂画梁。 
力保山河家又庆，只应中令敌汾阳。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十五 
 
   
　 
　

　
 　



   卷535_1 【汉水伤稼】许浑 

西北楼开四望通，残霞成绮月悬弓。江村夜涨浮天水， 
泽国秋生动地风。高下绿苗千顷尽，新陈红粟万廒空。 
才微分薄忧何益，却欲回心学钓翁。知



   卷535_2 【送王总下第归丹阳】许浑 

秦楼心断楚江湄，系马春风酒一卮。汴水月明东下疾， 
练塘花发北来迟。青芜定没安贫处，黄叶应催献赋诗。 
凭寄家书为回报，旧乡还有故人知。知



   卷535_3 【南阳道中】许浑 

月斜孤馆傍村行，野店高低带古城。篱上晓花斋后落， 
井边秋叶社前生。饥乌索哺随雏叫，乳牸慵归望犊鸣。 
荒草连天风动地，不知谁学武侯耕。知



   卷535_4 【破北虏太和公主归宫阙】许浑 

毳幕承秋极断蓬，飘飖一剑黑山空。匈奴北走荒秦垒， 
贵主西还盛汉宫。定是庙谟倾种落，必知边寇畏骁雄。 
恩沾残类从归去，莫使华人杂犬戎。知



   卷535_5 【李定言自殿院衔命归阙，拜员外郎迁右史因寄】许浑 

白笔南征变二毛，越山愁瘴海惊涛。才归龙尾含鸡舌， 
更立螭头运兔毫。阊阖欲开宫漏尽，冕旒初坐御香高。 
吴中旧侣君先贵，曾忆王祥与佩刀。知



   卷535_6 【早秋韶阳夜雨】许浑 

宋玉含凄梦亦惊，芙蓉山响一猿声。阴云迎雨枕先润， 
夜电引雷窗暂明。暗惜水花飘广槛，远愁风叶下高城。 
西归万里未千里，应到故园春草生。知



   卷535_7 【将为南行陪尚书崔公宴海榴堂】许浑 

朝宴华堂暮未休，几人偏得谢公留。风传鼓角霜侵戟， 
云卷笙歌月上楼。宾馆尽开徐稚榻，客帆空恋李膺舟。 
谩夸书剑无知己，水远山长步步愁。知



   卷535_8 【赠王山人】许浑 

贳酒携琴访我频，始知城市有闲人。君臣药在宁忧病， 
子母钱成岂患贫。年长每劳推甲子，夜寒初共守庚申。 
近来闻说烧丹处，玉洞桃花万树春。知



   卷535_9 【宣城崔大夫召联句，偶疾不获赴因献】许浑 

心慕知音命自拘，画堂闻欲试吹竽。茂陵罢酒惭中圣， 
漳浦题诗怯大巫。鬐鬣几年伤在藻，羽毛终日羡栖梧。 
还愁旅棹空归去，枫叶荷花钓五湖。知



   卷535_10 【赠郑处士】许浑 

道傍年少莫矜夸，心在重霄鬓未华。杨子可曾过北里， 
鲁人何必敬东家。寒云晓散千峰雪，暖雨晴开一径花。 
且卖湖田酿春酒，与君书剑是生涯。知



   卷535_11 【正元（一作元日，一作元正）】许浑 

高揭鸡竿辟帝阍，祥风微暖瑞云屯。千官共削奸臣迹， 
万国初衔圣主恩。宫殿雪华齐紫阁，关河春色到青门。 
华夷一轨人方泰，莫学论兵误至尊。知



   卷535_12 【登尉佗楼】许浑 

刘项持兵鹿未穷，自乘黄屋岛夷中。南来作尉任嚣力， 
北向称臣陆贾功。箫鼓尚陈今世庙，旌旗犹镇昔时宫。 
越人未必知虞舜，一奏薰弦万古风。知



   卷535_13 【韶州驿楼宴罢】许浑 

檐外千帆背夕阳，归心杳杳鬓苍苍。岭猿群宿夜山静， 
沙鸟独飞秋水凉。露堕桂花棋局湿，风吹荷叶酒瓶香。 
主人不醉下楼去，月在南轩更漏长。知



   卷535_14 【和淮南王相公与宾僚同游瓜洲别业，题旧书斋】许浑 

碧油红旆想青衿，积雪窗前尽日吟。巢鹤去时云树老， 
卧龙归处石潭深。道傍苦李犹垂实，城外甘棠已布阴。 
宾御莫辞岩下醉，武丁高枕待为霖。知



   卷535_15 【送卢先辈自衡岳赴复州嘉礼二首】许浑 

名振金闺步玉京，暂留沧海见高情。众花尽处松千尺， 
群鸟喧时鹤一声。朱阁簟凉疏雨过，碧溪船动早潮生。 
离心不异西江水，直送征帆万里行。知

湘南诗客海中行，鹏翅垂云不自矜。秋水静磨金镜土， 
夜风寒结玉壶冰。万重岭峤辞衡岳，千里山陂问竟陵。 
醉倚西楼人已远，柳溪无浪月澄澄。主



   卷535_16 【哭杨攀处士】许浑 

先生忧道乐清贫，白发终为不仕身。嵇阮没来无酒客， 
应刘亡后少诗人。山前月照荒坟晓，溪上花开旧宅春。 
昨夜回舟更惆怅，至今钟磬满南邻。主



   卷535_17 【宿松江驿却寄苏州一二同志（一作宿望亭驿寄苏州同游）】许浑 

候馆人稀夜自长，姑苏台远树苍苍。江湖潮落高楼迥， 
河汉秋归广簟凉。月转碧梧移鹊影，露低红叶湿萤光。 
西园诗侣应多思，莫醉笙歌掩画堂。主



   卷535_18 【卢山人自巴蜀由湘潭归茅山因赠】许浑 

太乙灵方炼紫荷，紫荷飞尽发皤皤。猿啼巫峡晓云薄， 
雁宿洞庭秋月多。导引岂如桃叶舞，步虚宁比竹枝歌。 
华阳旧隐莫归去，水没芝田生绿莎。主



   卷535_19 【颍州从事西湖亭宴饯】许浑 

西湖清宴不知回，一曲离歌酒一杯。城带夕阳闻鼓角， 
寺临秋水见楼台。兰堂客散蝉犹噪，桂楫人稀鸟自来。 
独想征车过巩洛，此中霜菊绕潭开。主



   卷535_20 【瓜洲留别李诩】许浑 

泣玉三年一见君，白衣憔悴更离群。柳堤惜别春潮落， 
花榭留欢夜漏分。孤馆宿时风带雨，远帆归处水连云。 
悲歌曲尽莫重奏，心绕关河不忍闻。主



   卷535_21 【余谢病东归，王秀才见寄，今潘秀才南棹奉酬】许浑 

酷似牢之玉不如，落星山下白云居。春耕旋构金门客， 
夜学兼修玉府书。风扫碧云迎鸷鸟，水还沧海养嘉鱼。 
莫将年少轻时节，王氏家风在石渠。主



   卷535_22 【献韶阳相国崔公】许浑 

一匮为功极九层，康庄犹自剑棱棱。舟回北渚经年泊， 
门接东山尽日登。万国已闻传玉玺，百官犹望启金縢。 
贤臣会致唐虞世，独倚江楼笑范增。主



   卷535_23 【郡斋夜坐寄旧乡二侄】许浑 

千官奉职衮龙垂，旅卧淮阳鬓日衰。三月已乖棠树政， 
二年空负竹林期。楼侵白浪风来远，城抱丹岩日到迟。 
长欲挂帆君莫笑，越禽花晚梦南枝。主



   卷535_24 【病间寄郡中文士】许浑 

卢橘含花处处香，老人依旧卧清漳。心同客舍惊秋早， 
迹似僧斋厌夜长。风卷翠帘琴自响，露凝朱阁簟先凉。 
明朝欲醉文中彦，犹觉吟声带越乡。主



   卷535_25 【贺少师相公致政】许浑 

六十悬车自古稀，我公年少独忘机。门临二室留侯隐， 
棹倚三川越相归。不拟优游同陆贾，已回清白遗胡威。 
龙城凤沼棠阴在，只恐归鸿更北飞。主



   卷535_26 【题崔处士山居】许浑 

坐穷今古掩书堂，二顷湖田一半荒。荆树有花兄弟乐， 
橘林无实子孙忙。龙归晓洞云犹湿，麝过春山草自香。 
向夜欲归心万里，故园松月更苍苍。主



   卷535_27 【疾后与郡中群公宴李秀才】许浑 

强留佳客宴王孙，岩上馀花落酒樽。书院欲开虫网户， 
讼庭犹掩雀罗门。耳虚尽日疑琴癖，眼暗经秋觉镜昏。 
莫引刘安倚西槛，夜来红叶下江村。主



   卷535_28 【晨起白云楼寄龙兴江准上人兼呈窦秀才】许浑 

兹楼今是望乡台，乡信全稀晓雁哀。山翠万重当槛出， 
水华千里抱城来。东岩月在僧初定，南浦花残客未回。 
欲吊灵均能赋否，秋风还有木兰开。主



   卷535_29 【宴饯李员外】许浑 

病守江城眼暂开，昔年吴越共衔杯。膺舟出镇虚陈榻， 
郑履还京下隗台。云叶渐低朱阁掩，浪花初起画樯回。 
心期解印同君醉，九曲池西望月来。主



   卷535_30 【酬钱汝州】许浑 

白雪多随汉水流，谩劳旌旆晚悠悠。笙歌暗写终年恨， 
台榭潜消尽日忧。鸟散落花人自醉，马嘶芳草客先愁。 
怪来雅韵清无敌，三十六峰当庾楼。主



   卷535_31 【将归姑苏南楼饯送李明府】许浑 

无处登临不系情，一凭春酒醉高城。暂移罗绮见山色， 
才驻管弦闻水声。花落西亭添别恨，柳阴南浦促归程。 
前期迢递今宵短，更倚朱阑待月明。主



   卷535_32 【和浙西从事刘三复送僧南归】许浑 

楚客送僧归故乡，海门帆势极潇湘。碧云千里暮愁合， 
白雪一声春思长。满院草花平讲席，绕龛藤叶盖禅床。 
怜师不得随师去，已戴儒冠事素王。主



   卷535_33 【送上元王明府赴任（一作送友人浙西任宰）】许浑 

莫言名重懒驱鸡，六代江山碧海西。日照蒹葭明楚塞， 
烟分杨柳见隋堤。荒城树暗沉书浦，旧宅花连罨画溪。 
官满定知归未得，九重霄汉有丹梯。主



   卷535_34 【送沈卓少府任江都（一作赵嘏诗）】许浑 

炀帝都城春水边，笙歌夜上木兰船。三千宫女自涂地， 
十万人家如洞天。艳艳花枝官舍晚，重重云影寺墙连。 
少年作尉须兢慎，莫向楼前坠马鞭。主



   卷535_35 【酬邢杜二员外】许浑 

雪带东风洗画屏，客星悬处聚文星。未归嵩岭暮云碧， 
久别杜陵春草青。熊轼并驱因雀噪，隼旟齐驻是鸿冥。 
岂知京洛旧亲友，梦绕潺湲江上亭。主



   卷535_36 【经故丁补阙郊居】许浑 

死酬知己道终全，波暖孤冰且自坚。鵩上承尘才一日， 
鹤归华表已千年。风吹药蔓迷樵径，雨暗芦花失钓船。 
四尺孤坟何处是，阖闾城外草连天。主



   卷535_37 【陪宣城大夫崔公泛后池兼北楼宴二首】许浑 

陪泛芳池醉北楼，水花繁艳照膺舟。亭台阴合树初昼， 
弦管韵高山欲秋。皆贺虢岩终选傅，自伤燕谷未逢邹。 
昔时恩遇今能否，一尉沧洲已白头。主

江上西来共鸟飞，剪荷浮泛似轻肥。王珣作簿公曾喜， 
刘表为邦客尽依。云外轩窗通早景，风前箫鼓送残晖。 
宛陵行乐金陵住，遥对家山未忆归。斋



   卷535_38 【留别赵端公】许浑 

海门征棹赴龙泷，暂寄华筵倒玉缸。箫鼓散时逢夜雨， 
绮罗分处下秋江。孤帆已过滕王阁，高榻留眠谢守窗。 
却愿烟波阻风雪，待君同拜碧油幢。斋



   卷535_39 【寄阳陵处士（一作寄昭亭杨处士，一作寄陵阳元处士）】许浑 

旧隐青山紫桂阴，一书迢递寄归心。谢公楼上晚花盛。 
扬子宅前春草深。吴岫雨来溪鸟浴，楚江云暗岭猿吟， 
野人宁忆沧洲畔，会待吹嘘定至音。斋



   卷535_40 【与张道士同访李隐君不遇】许浑 

千岩万壑独携琴，知在陵阳不可寻。去辙已平秋草遍， 
空斋长掩暮云深。霜寒橡栗留山鼠，月冷菰蒲散水禽。 
唯有西邻张仲蔚，坐来同怆别离心。斋



   卷535_41 【闻州中有宴寄崔大夫兼简邢群评事】许浑 

箫管筵间列翠蛾，玉杯金液耀金波。池边雨过飘帷幕， 
海上风来动绮罗。颜子巷深青草遍，庾君楼迥碧山多。 
甘心不及同年友，卧听行云一曲歌。斋



   卷535_42 【寄殷尧藩先辈】许浑 

十载功名翰墨林，为从知己信浮沈。青山有雪谙松性， 
碧落无云称鹤心。带月独归萧寺远，玩花频醉庾楼深。 
思君一见如琼树，空把新诗尽日吟。斋



   卷535_43 【赠河东虞押衙二首】许浑 

长剑高歌换素衣，君恩未报不言归。旧精鸟篆谙书体， 
新授龙韬识战机。万里往来征马瘦，十年离别故人稀。 
生平志气何人见，空上西楼望落晖。斋

吴门风水各萍流，月满花开懒独游。万里山川分晓梦， 
四邻歌管送春愁。昔年顾我长青眼，今日逢君尽白头。 
莫向尊前更惆怅，古来投笔尽封侯。古



   卷535_44 【陵阳春日（一作移摄太守寄汝洛旧游）】许浑 

百年身世似飘蓬，泽国移家叠嶂中。万里绿波鱼恋钓， 
九重青汉鹤愁笼。西池水冷春岩雪，南浦花香晓树风。 
纵倒芳尊心不醉，故人多在洛城东。古



   卷535_45 【酬杜补阙初春雨中舟次横江喜裴郎中相迎见寄】许浑 

江馆维舟为庾公，暖波微渌雨濛濛。红桥迤逦春岩下， 
朱旆联翩晓树中。柳滴圆波生细浪，梅含香艳吐轻风。 
郢歌莫问青山吏，鱼在深池鸟在笼。古



   卷535_46 【送张厚浙东谒丁常侍（一作送张厚浙东修谒）】许浑 

凉露清蝉柳陌空，故人遥指浙江东。青山有雪松当涧， 
碧落无云鹤出笼。齐唱离歌愁晚月，独看征棹怨秋风。 
定知洛下声名士，共说膺门得孔融。古



   卷535_47 【酬副使郑端公见寄】许浑 

一日高名遍九州，玄珠仍向道中求。郢中白雪惭新唱， 
涂上青山忆旧游。笙磬有文终易别，珠玑无价竟难酬。 
柳营迢递江风阔，夜夜孤吟月下楼。古



   卷535_48 【酬绵州于中丞使君见寄】许浑 

故人书信越褒斜，新意虽多旧约赊。皆就一麾先去国， 
共谋三径未还家，荆巫夜隔巴西月，鄢郢春连汉上花。 
半月离居犹怅望，可堪垂白各天涯。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十六 
 
   
　 
　

　
 　



   卷536_1 【春早郡楼书事寄呈府中群公】许浑 

两鬓垂丝发半霜，石城孤梦绕襄阳。鸳鸿幕里莲披槛， 
虎豹营中柳拂墙。画舸欲行春水急，翠帘初卷暮山长。 
岘亭风起花千片，流入南湖尽日香。斋



   卷536_2 【元处士自洛归宛陵山居见示詹事相公饯行之什因赠】许浑 

紫霄峰下绝韦编，旧隐相如结袜前。月落尚留东閤醉， 
风高还忆北窗眠。江城夜别潇潇雨，山槛晴归漠漠烟。 
一顷豆花三顷竹，想应抛却钓鱼船。斋



   卷536_3 【送元昼上人归苏州兼寄张厚二首】许浑 

自卜闲居荆水头，感时相别思悠悠。一樽酒尽青山暮， 
千里书回碧树秋。深巷久贫知寂寞，小诗多病尚风流。 
昼公此去应相问，为说沾巾忆旧游。斋

三年无事客吴乡，南陌春园碧草长。共醉八门回画舸， 
独还三径掩书堂。前山雨过池塘满，小院秋归枕簟凉。 
经岁别离心自苦，何堪黄叶落清漳。古



   卷536_4 【送陆拾遗东归】许浑 

独振儒风遇盛时，紫泥初降世人知。文章报主非无意， 
书剑还家素有期。秋寺卧云移棹晚，暮江乘月落帆迟。 
东归自是缘清兴，莫比商山咏紫芝。古



   卷536_5 【湖南徐明府余之南邻，久不还家，因题林馆】许浑 

湘南官罢不归来，高阁经年掩绿苔。鱼溢池塘秋雨过， 
鸟还洲岛暮潮回。阶前石稳棋终局，窗外山寒酒满杯。 
借问先生独何处，一篱疏菊又花开。古



   卷536_6 【酬和杜侍御】许浑 

花时曾省杜陵游，闻下书帷不举头。因过石城先访戴， 
欲朝金阙暂依刘。征帆夜转鸬鹚穴，骋骑春辞鹳雀楼。 
正把新诗望南浦，棹歌应是木兰舟。古



   卷536_7 【酬河中杜侍御重寄】许浑 

五色如丝下碧空，片帆还绕楚王宫。文章已变南山雾， 
羽翼应抟北海风。春雪预呈霜简白，晓霞先染绣衣红。 
十千沽酒留君醉，莫道归心似转蓬。古



   卷536_8 【寄献三川守刘公】许浑 

三川歌颂彻咸秦，十二楼前侍从臣。休闭玉笼留鸑鷟， 
早开金埒纵麒麟。花深稚榻迎何客，月在膺舟醉几人。 
自笑东风过寒食，茂陵寥落未知春。古

半年三度转蓬居，锦帐心阑羡隼旟。老去自惊秦塞雁， 
病来先忆楚江鱼。长闻季氏千金诺，更望刘公一纸书。 
春雪未晴春酒贵，莫教愁杀马相如。知



   卷536_9 【送段觉之西蜀结婚（一作送段觉之西川过婚礼后归觐）】许浑 

词赋名高身不闲，采衣如锦度函关。镜中鸾影胡威去， 
剑外花归卫玠还。秋浪远侵黄鹤岭，暮云遥断碧鸡山。 
时人若问西游客，心在重霄鬓欲斑。知



   卷536_10 【长庆寺遇常州阮秀才】许浑 

高阁晴轩对一峰，毗陵书客此相逢。晚收红叶题诗遍， 
秋待黄花酿酒浓。山馆日斜喧鸟雀，石潭波动戏鱼龙。 
上方有路应知处，疏磬寒蝉树几重。知



   卷536_11 【赠闲师（一作送令闲上人）】许浑 

近日高僧更有谁，宛陵山下遇闲师。东林共许三乘学， 
南国争传五字诗。初到庾楼红叶坠，夜投萧寺碧云随。 
秋江莫惜题佳句，正是磷磷见底时。知



   卷536_12 【东游留别李丛秀才】许浑 

烦君沽酒强登楼，罢唱离歌说远游。文字岂劳诸子重， 
风尘多幸故人忧。数程山路长侵夜，千里家书动隔秋。 
起凭栏干各垂泪，又驱羸马向东州。知



   卷536_13 【竹林寺别友人（一作与德玄别，一作李玄）】许浑 

骚人吟罢起乡愁，暗觉年华似水流。花满谢城伤共别， 
蝉鸣萧寺喜同游。前山月落杉松晚，深夜风清枕簟秋。 
明日分襟又何处，江南江北路悠悠。知



   卷536_14 【送处士武君归章洪山居（一作送武全通处士归隐洪山）】许浑 

形影无群消息沉，登闻三击血沾襟。皇纲一日开冤气， 
青史千年重壮心。却望乌台春树老，独归蜗舍暮云深。 
他时纵有征书至，雪满空山不可寻。知



   卷536_15 【题义女亭】许浑 

身没兰闺道日明，郭南寻得旧池亭。诗人愁立暮山碧， 
贾客怨离秋草青。四望月沉疑掩镜，两檐花动认收屏。 
至今乡里风犹在，借问谁传义女铭。知



   卷536_16 【吴门送振武李从事】许浑 

晚促离筵醉玉缸，伊州一曲泪双双。欲携刀笔从新幕， 
更宿烟霞别旧窗。胡马近秋侵紫塞，吴帆乘月下清江。 
嫖姚若许传书檄，坐筑三城看受降。知



   卷536_17 【郊居春日有怀府中诸公并柬王兵曹】许浑 

欲学渔翁钓艇新，濯缨犹惜九衢尘。花前更谢依刘客， 
雪后空怀访戴人。僧舍覆棋消白日，市楼赊酒过青春。 
一山桃杏同时发，谁似东风不厌贫。知



   卷536_18 【同韦少尹伤故卫尉李少卿】许浑 

客醉更长乐未穷，似知身世一宵空。香街宝马嘶残月， 
暖阁佳人哭晓风。未卷绣筵朱阁上，已开尘席画屏中。 
何须更赋山阳笛，寒月沉西水向东。知



   卷536_19 【舟行早发庐陵郡郭寄滕郎中】许浑 

楚客停桡太守知，露凝丹叶自秋悲。蟹螯只恐相如渴， 
鲈鲙应防曼倩饥。风卷曙云飘角远，雨昏寒浪挂帆迟。 
离心更羡高斋夕，巫峡花深醉玉卮。知



   卷536_20 【闻边将刘皋无辜受戮】许浑 

外监多假帝王尊，威胁偏裨势不存。才许誓心安玉垒， 
已伤传首动金门。三千客里宁无义，五百人中必有恩。 
却赖汉庭多烈士，至今犹自伏蒲轮。知



   卷536_21 【送薛秀才南游】许浑 

姑苏城外柳初凋，同上江楼更寂寥。绕壁旧诗尘漠漠， 
对窗寒竹雨潇潇。怜君别路随秋雁，尽我离觞任晚潮。 
从此草玄应有处，白云青嶂一相招。知



   卷536_22 【夜归孤山寺却寄卢郎中】许浑 

青山有志路犹赊，心在琴书自忆家。醉别庾楼山色晓， 
夜归萧寺月光斜。落帆露湿回塘柳，别院风惊满地花。 
他日此身须报德，莫言空爱旧烟霞。知



   卷536_23 【赠桐庐房明府先辈】许浑 

帝城春榜谪灵仙，四海声华二十年。阙下书功无后辈， 
卷中文字掩前贤。官闲每喜江山静，道在宁忧雨露偏。 
自笑小儒非一鹗，亦趋门屏冀相怜。知



   卷536_24 【甘露寺感事贻同志】许浑 

云蔽长安路更赊，独随渔艇老天涯。青山尽日寻黄绢， 
沧海经年梦绛纱。雪愤有期心自壮，报恩无处发先华。 
东堂旧侣勤书剑，同出膺门是一家。知



   卷536_25 【泛溪夜回寄道玄上人】许浑 

南郭烟光异世间，碧桃红杏水潺潺。猿来近岭猕猴散， 
鱼下深潭翡翠闲。犹阻晚风停桂楫，欲乘春月访松关。 
几回策杖终难去，洞口云归不见山。知



   卷536_26 【客至】许浑 

得路逢津更俊才，可怜鞍马照春来。残花几日小斋闭， 
大笑一声幽抱开。袖拂碧溪寒缭绕，冠欹红树晚徘徊。 
相逢少别更堪恨，何必秋风江上台。知



   卷536_27 【经李给事旧居】许浑 

归作儒翁出致君，故山谁复有遗文。汉庭使气摧张禹， 
楚国怀忧送范云。枫叶暗时迷旧宅，芳花落处认荒坟。 
朱弦一奏沉湘怨，风起寒波日欲曛。知



   卷536_28 【新兴道中】许浑 

芙蓉村步失官金，折狱无功不可寻。初挂海帆逢岁暮， 
却开山馆值春深。波浑未辨鱼龙迹，雾暗宁知蚌鹬心。 
夜榜归舟望渔火，一溪风雨两岩阴。知



   卷536_29 【下第有怀亲友】许浑 

万山晴雪九衢尘，何处风光寄梦频。花盛庾园携酒客， 
草深颜巷读书人。征帆又过湘南月，旅馆还悲渭水春。 
无限别情多病后，杜陵寥落在漳滨。知



   卷536_30 【中秋夕寄大梁刘尚书】许浑 

汴人迎拜洛人留，虎豹旌旗拥碧油。刁斗严更军耳目， 
戈鋋长控国咽喉。柳营出号风生纛，莲幕题诗月上楼。 
应念散郎千里外，去年今夜醉兰舟。知



   卷536_31 【卧病（时在京都）】许浑 

寒窗灯尽月斜晖，佩马朝天独掩扉。清露已凋秦塞柳， 
白云空长越山薇。病中送客难为别，梦里还家不当归。 
惟有寄书书未得，卧闻燕雁向南飞。知



   卷536_32 【残雪】许浑 

忆昨新春霰雪飞，阶前檐上斗寒姿。狂风送在竹深处， 
隔日未消花发时。轻压嫩蔬旁出土，冷冲幽鸟别寻枝。 
晚来又喜登楼见，一曲高歌和者谁。知



   卷536_33 【和常秀才寄简归州郑使君借猿】许浑 

谢守携猿东路长，袅藤穿竹似潇湘。碧山初暝啸秋月， 
红树生寒啼晓霜。陌上楚人皆驻马，里中巴客半归乡。 
心知欲借南游侣，未到三声恐断肠。知



   卷536_34 【送人之任邛州】许浑 

绿发监州丹府归，还家乐事我先知。群童竹马交迎日， 
二老兰觞初见时。黄卷新书芸委积，青山旧路菊离披。 
亨衢自有横飞势，便到西垣视训辞。知



   卷536_35 【和河南杨少尹奉陪薛司空石笋诗】许浑 

暖溪寒井碧岩前，谢傅宾朋盛绮筵。云断石峰高并笋， 
日临山势远开莲。闲留幢节低春水，醉拥笙歌出暮烟。 
闻道诗成归已夕，柳风花露月初圆。知



   卷536_36 【献鄜坊丘常侍】许浑 

诏选将军护北戎，身骑白马臂彤弓。柳营远识金貂贵， 
榆塞遥知玉帐雄。秋槛鼓鼙惊朔雪，晓阶旗纛起边风。 
蓬莱每望平安火，应奏班超定远功。知



   卷536_37 【寄当涂李远】许浑 

赋拟相如诗似陶，云阳烟月又同袍。车前骥病驽骀逸， 
架上鹰闲鸟雀高。旧日乐贫能饮水，他时随俗愿餔糟。 
不须倚向青山住，咏雪题诗用意劳。知



   卷536_38 【和崔大夫新广北楼登眺】许浑 

北望高楼夏亦寒，山重水阔接长安。修梁暗换丹楹小， 
疏牖全开彩槛宽。风卷浮云披睥睨，露凉明月坠阑干。 
庾公恋阙怀乡处，目送归帆下远滩。知



   卷536_39 【送客自两河归江南（一作西河送客归江南）】许浑 

两河庶事已堪伤，南客秋归路更长。台畔古松悲魏帝， 
苑边修竹吊梁王。山行露变茱萸色，水宿风披菡萏香。 
遥羡落帆逢旧友，绿蛾青鬓醉横塘。知



   卷536_40 【题陆侍御林亭】许浑 

野水通池石叠台，五营无事隐雄才。松斋下马书千卷， 
兰舫逢人酒一杯。寒树雪晴红艳吐，远山云晓翠光来。 
定知别后无多日，海柳江花次第开。知



   卷536_41 【泊蒜山津闻东林寺光仪上人物故】许浑 

云斋曾宿借方袍，因说浮生大梦劳。言下是非齐虎尾， 
宿来荣辱比鸿毛。孤舟千棹水犹阔，寒殿一灯夜更高。 
明日东林有谁在，不堪秋磬拂烟涛。知



   卷536_42 【春日思旧游寄南徐从事刘三复】许浑 

风暖曲江花半开，忽思京口共衔杯。湘潭云尽暮山出， 
巴蜀雪消春水来。怀玉尚悲迷楚塞，捧金犹羡乐燕台。 
蓟门高处极归思，陇雁北飞双燕回。知



   卷536_43 【郊园秋日寄洛中友人】许浑 

楚水西来天际流，感时伤别思悠悠。一尊酒尽青山暮， 
万里书回碧树秋。日落远波惊宿雁，风吹轻浪起眠鸥。 
嵩阳亲友如相问，潘岳闲居欲白头。知



   卷536_44 【送杜秀才归桂林】许浑 

桂州南去与谁同，处处山连水自通。两岸晓霞千里草， 
半帆斜日一江风。瘴雨欲来枫树黑，火云初起荔枝红。 
愁君路远销年月，莫滞三湘五岭中。知



   卷536_45 【春雨舟中次和横江裴使君见迎李赵二秀才同来…寄江南】许浑 

芳草渡头微雨时，万株杨柳拂波垂。蒲根水暖雁初落， 
梅径香寒蜂未知。词客倚风吹暗淡，使君回马湿旌旗。 
江南仲蔚多情调，怅望青云几首诗。知



   卷536_46 【东陵赴京道病东归寓居开元寺寄卢员外宋魏二先辈】许浑 

西风吹雨雁初时，病寄僧斋罢献书。万里咸秦劳我马， 
四邻松桂忆吾庐。沧洲有约心还静，青汉无媒迹自疏。 
不是醉眠愁不散，莫言琴酒学相如。知



   卷536_47 【闻开江宋相公申锡下世二首】许浑 

权门阴奏夺移才，馹骑如星堕峡来。晁氏有恩忠作祸， 
贾生无罪直为灾。贞魂误向崇山殁，冤气疑从汨水回。 
毕竟功成何处是，五湖云月一帆开。知

月落湘潭棹不喧，玉杯瑶瑟奠蘋蘩。谁能力制乘时鹤， 
自取机沉在槛猿。位极乾坤三事贵，谤兴华夏一夫冤。 
宵衣旰食明天子，日伏青蒲不敢言。主



   卷536_48 【赠所知】许浑 

因钓鲈鱼住浙河，挂帆千里亦相过。茅檐夜醉平阶月， 
兰棹春归拍岸波。湖日似阴鼍鼓响，海云才起蜃楼多。 
明时又作闲居赋，谁荐东门策四科。主



   卷536_49 【谢人赠鞭】许浑 

蜀国名鞭见惠稀，驽骀从此长光辉。独根拥肿来云岫， 
紫陌提携在绣衣。几度拂花香里过，也曾敲镫月中归。 
莫言三尺长无用，百万军中要指挥。主



   卷536_50 【早秋寄刘尚书】许浑 

天生心识富人侯，将相门中第一流。旗纛早开擒虎帐， 
戈鋋初发斩鲸舟。柳营书号海山暝，菌阁赋诗江树秋。 
昨夜雨凉今夜月，笙歌应醉最高楼。主



   卷536_51 【及第后春情】许浑 

世间得意是春风，散诞经过触处通。细摇柳脸牵长带， 
慢撼桃株舞碎红。也从吹幌惊残梦，何处飘香别故丛。 
犹以西都名下客，今年一月始相逢。主



   卷536_52 【归长安】许浑 

三年何处泪汍澜，白帝城边晓角残。非是无心恋巫峡， 
自缘□臂到长安。黔江水暖还曾饮，楚岫云深不识寒。 
大抵莫教闻雨后，此时肠断不应难。主



   卷536_53 【经古行宫】许浑 

台阁参差倚太阳，年年花发满山香。重门勘锁青春晚， 
深院垂帘白昼长。草色芊绵侵御路，泉声呜咽绕宫墙。 
先皇一去无回驾，红粉云鬟空断肠。主



   卷536_54 【秋晚怀茅山石涵村舍】许浑 

十亩山田近石涵，村居风俗旧曾谙。帘前白艾惊春燕， 
篱上青桑待晚蚕。云暖采茶来岭北，月明沽酒过溪南。 
陵阳秋尽多归思，红树萧萧覆碧潭。主



   卷536_55 【贵游】许浑 

朝回佩马早凄凄，年少恩深卫霍齐。斧钺旧威龙塞北， 
池台新赐凤城西。门通碧树开金锁，楼对青山倚玉梯。 
南陌行人尽回首，笙歌一曲暮云低。主



   卷536_56 【赠别】许浑 

眼前迎送不曾休，相续轮蹄似水流。门外若无南北路， 
人间应免别离愁。苏秦六印归何日，潘岳双毛去值秋。 
莫怪分襟衔泪语，十年耕钓忆沧洲。主



   卷536_57 【秋夜与友人宿】许浑 

楚国同游过十霜，万重心事几堪伤。蒹葭露白莲塘浅， 
砧杵夜清河汉凉。云外山川归梦远，天涯岐路客愁长。 
寒城欲晓闻吹笛，犹卧东轩月满床。主



   卷536_58 【将赴京留赠僧院】许浑 

九衢尘土递追攀，马迹轩车日暮间。玄发尽惊为客换， 
白头曾见几人闲。空悲浮世云无定，多感流年水不还。 
谢却从前受恩地，归来依止叩禅关。主



   卷536_59 【寄湘中友人】许浑 

莫恋醉乡迷酒杯，流年长怕老年催。西陵水阔鱼难到， 
南国路遥书未回。匹马计程愁日尽，一蝉何事引秋来。 
相如已定题桥志，江上无由梦钓台。主



   卷536_60 【江上逢友人】许浑 

故国归人酒一杯，暂停兰棹共徘徊。村连三峡暮云起， 
潮送九江寒雨来。已作相如投赋计，还凭殷浩寄书回。 
到时若见东篱菊，为问经霜几度开。主



   卷536_61 【金谷怀古】许浑 

凄凉遗迹洛川东，浮世荣枯万古同。桃李香销金谷在， 
绮罗魂断玉楼空。往年人事伤心外，今日风光属梦中。 
□□□□□□□，□□□□□□□。主



   卷536_62 【经行庐山东林寺】许浑 

离魂断续楚江壖，叶坠初红十月天。紫陌事多难数悉， 
青山长在好闲眠。方趋上国期干禄，未得空堂学坐禅。 
他岁若教如范蠡，也应须入五湖烟。主



   卷536_63 【途中逢故人，话西山读书早曾游览】许浑 

西岩曾到读书堂，穿竹行沙十里强。湖上梦馀波滟滟， 
岭头愁断路茫茫。经过事寄烟霞远，名利尘随日月长。 
莫道少年头不白，君看潘岳几茎霜。主



   卷536_64 【将赴京题陵阳王氏水居】许浑 

帘卷平芜接远天，暂宽行役到尊前。是非境里有闲日， 
荣辱尘中无了年。山簇暮云千野雨，江分秋水九条烟。 
马蹄不道贪西去，争向一声高树蝉。主



   卷536_65 【冬日五浪馆水亭怀别】许浑 

芦荻花多触处飞，独凭虚槛雨微微。寒林叶落鸟巢出， 
古渡浪高鱼艇稀。云抱四山终日在，草荒三径几时归。 
江城向暝东风急，一半乡愁闻捣衣。主



   卷536_66 【送别】许浑 

溪边杨柳色参差，攀折年年赠别离。一片风帆望已极， 
三湘烟水返何时。多缘去棹将愁远，犹倚危楼欲下迟。 
莫殢酒杯闲过日，碧云深处是佳期。主



   卷536_67 【寄远】许浑 

两叶愁眉愁不开，独含惆怅上层台。碧云空断雁行处， 
红叶已凋人未来。塞外音书无信息，道傍车马起尘埃。 
功名待寄凌烟阁，力尽辽城不肯回。主



   卷536_68 【新柳】许浑 

无力摇风晓色新，细腰争妒看来频。绿阴未覆长堤水， 
金穗先迎上苑春。几处伤心怀远路，一枝和日送行尘。 
东□门外多离别，愁杀朝朝暮暮人。主



   卷536_69 【旅怀作】许浑 

促促因吟昼短诗，朝惊秾色暮空枝。无情春色不长久， 
有限年光多盛衰。往事只应随梦里，劳生何处是闲时。 
眼前扰扰日一日，暗送白头人不知。主



   卷536_70 【雁】许浑 

万里衔芦别故乡，云飞水宿向潇湘。数声孤枕堪垂泪， 
几处高楼欲断肠。度日翩翩斜避影，临风一一直成行。 
年年辛苦来衡岳，羽翼摧残陇塞霜。主



   卷536_71 【出关】许浑 

朝缨初解佐江滨，麋鹿心知自有群。汉囿猎稀慵献赋， 
楚山耕早任移文。卧归渔浦月连海，行望凤城花隔云。 
关吏不须迎马笑，去时无意学终军。主



   卷536_72 【寄房千里博士】许浑 

春风白马紫丝缰，正值蚕眠未采桑。五夜有心随暮雨， 
百年无节待秋霜。重寻绣带朱藤合，更认罗裙碧草长。 
为报西游减离恨，阮郎才去嫁刘郎。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十七 
 
   
　 
　

　
 　



   卷537_1 【泛五云溪】许浑 

此溪何处路，遥问白髯翁。佛庙千岩里，人家一岛中。 
鱼倾荷叶露，蝉噪柳林风。急濑鸣车轴，微波漾钓筒。 
石苔萦棹绿，山果拂舟红。更就千村宿，溪桥与剡通。知



   卷537_2 【寄郴州李相公】许浑 

高楼王与谢，逸韵比南金。不遇销忧日，埃尘谁复寻。 
旷怀澹得丧，失意纵登临。彩槛浮云迥，绮窗明月深。 
虬龙压沧海，鸳鸾思邓林。青云伤国器，白发轸乡心。 
功高恩自洽，道直谤徒侵。应笑灵均恨，江畔独行吟。古



   卷537_3 【赠萧炼师】许浑 

曾试昭阳曲，瑶斋帝自临。红珠络绣帽，翠钿束罗襟。 
双阙胡尘起，千门宿露阴。出宫迷国步，回驾轸皇心。 
桂殿春空晚，椒房夜自深。急宣求故剑，冥契得遗簪。 
暗记神仙传，潜封女史箴。壶中知日永，掌上畏年侵。 
莫比班家扇，宁同卓氏琴。云车辞凤辇，羽帔别鸳衾。 
网断鱼游藻，笼开鹤戏林。洛烟浮碧汉，嵩月上丹岑。 
露草争三秀，风篁共八音。吹笙延鹤舞，敲磬引龙吟。 
旄节纤腰举，霞杯皓腕斟。还磨照宝镜，犹插辟寒金。 
东海人情变，南山圣寿沈。朱颜常似渥，绿发已如寻。 
养气齐生死，留形尽古今。更求应不见，鸡犬日駸駸。知



   卷537_4 【冬日宣城开元寺赠元孚上人】许浑 

一钵事南宗，僧仪称病容。曹溪花里别，萧寺竹前逢。 
烛影深寒殿，经声彻曙钟。欲斋檐睡鸽，初定壁吟蛩。 
诗继休遗韵，书传永逸踪。艺多人誉洽，机绝道情浓。 
汲涧瓶沈藻，眠阶锡挂松。云鸣新放鹤，池卧旧降龙。 
露茗山厨焙，霜粳野碓舂。梵文明处译，禅衲暖时缝。 
层塔题应遍，飞轩步不慵。绣梁交薜荔，画井倒芙蓉。 
翠户垂旗网，朱窗列剑锋。寒风金磬远，晴雪玉楼重。 
妙理三乘达，清才万象供。山高横睥睨，滩浅聚艨艟。 
微雾苍平楚，残晖淡远峰。林疏霜摵摵，波静月溶溶。 
剑出因雷焕，琴全遇蔡邕。西方知有社，支许合相从。主



   卷537_5 【维舟秦淮过温州李给事宅】许浑 

给事为郎日，青溪醉隐衔。冰池通极浦，雪径绕高岩。 
珠玉砂同弃，松筠草共芟。帝图忧一失，臣节耻三缄。 
代有王陵戆，时无靳尚谗。定应标直笔，宁为发空函。 
雾黑连云栈，风狂截海帆。石梯迎雨润，沙井带潮咸。 
蜡屐青筇杖，篮舆白罽衫。应劳北归梦，山路正巉巉。古



   卷537_6 【登蒜山观发军】许浑 

羽檄征兵急，辕门选将雄。犬羊忧破竹，貔虎极飞蓬。 
定系猖狂虏，何烦矍铄翁。更探黄石略，重振黑山功。 
别马嘶营柳，惊乌散井桐。低星连宝剑，残月让雕弓。 
浪晓戈鋋里，山晴鼓角中。甲开鱼照水，旗飏虎拏风。 
去想金河远，行知玉塞空。汉庭应有问，师律在元戎。主



   卷537_7 【送从兄别驾归蜀】许浑 

闻与湘南令，童年侍玉墀。家留秦塞曲，官谪瘴溪湄。 
道直奸臣屏，冤深圣主知。逝川东去疾，霈泽北来迟。 
青汉龙髯绝，苍岑马鬣移。风凄闻笛处，月惨罢琴时。 
客路黄公庙，乡关白帝祠。已称鹦鹉赋，宁诵鶺鴒诗。 
远道书难达，长亭酒莫持。当凭蜀江水，万里寄相思。古



   卷537_8 【金陵阻风登延祚阁】许浑 

极目皆陈迹，披图问远公。戈鋋三国后，冠盖六朝中。 
葛蔓交残垒，芒花没后宫。水流箫鼓绝，山在绮罗空。 
极浦千艘聚，高台一径通。云移吴岫雨，潮转楚江风。 
登阁渐漂梗，停舟忆断蓬。归期与归路，杉桂海门东。斋



   卷537_9 【送林处士自闽中道越由霅抵两川】许浑 

书剑少青眼，烟波初白头。乡关背梨岭，客路转蘋洲。 
处困道难固，乘时恩易酬。镜中非访戴，剑外欲依刘。 
高枕海天暝，落帆江雨秋。鼍声应远鼓，蜃气学危楼。 
智士役千虑，达人经百忧。唯闻陶靖节，多在醉乡游。主



   卷537_10 【宣城赠萧兵曹】许浑 

桂楫谪湘渚，三年波上春。舟寒剡溪雪，衣破洛城尘。 
客道耻摇尾，皇恩宽犯鳞。花时去国远，月夕上楼频。 
贪酒不辞病，佣书非为贫。行吟值渔父，坐隐对樵人。 
紫陌罢双辙，碧潭穷一纶。高歌更南去，烟水是通津。知



   卷537_11 【秋夕宴李侍御宅】许浑 

公子徵词客，秋堂递玉杯。月高罗幕卷，风度锦屏开。 
凤管添簧品，鹍弦促柱哀。转喉云旋合，垂手露徐来。 
烛换三条烬，香销十炷灰。蛩声闻鼓歇，萤焰触帘回。 
广槛烟分柳，空庭露积苔。解酲须满酌，应为拨新醅。古



   卷537_12 【晨自竹径至龙兴寺崇隐上人院】许浑 

佛寺通南径，僧堂倚北坡。藤阴迷晚竹，苔滑仰晴莎。 
病忆春前别，闲宜雨后过。石横闻水远，林缺见山多。 
欲结三天社，初降十地魔。毒龙来有窟，灵鹤去无窠。 
客路随萍梗，乡园失薜萝。禅心如可学，不藉鲁阳戈。斋



   卷537_13 【岁暮自广江至新兴往复中题峡山寺四首】许浑 

夜醉晨方醒，孤吟恐失群。海鰌潮上见，江鹄雾中闻。 
未腊梅先实，经冬草自薰。树随山崦合，泉到石棱分。 
虎迹空林雨，猿声绝岭云。萧萧异乡鬓，明日共丝棼。斋

薄暮缘西峡，停桡一访僧。鹭巢横卧柳，猿饮倒垂藤。 
水曲岩千叠，云重树百层。山风寒殿磬，溪雨夜船灯。 
滩涨危槎没，泉冲怪石崩。中台一襟泪，岁杪别良朋。古

密树分苍壁，长溪抱碧岑。海风闻鹤远，潭日见鱼深。 
松盖环清韵，榕根架绿阴。洞丁多斫石，蛮女半淘金。 
南浦惊春至，西楼送月沉。江流不过岭，何处寄归心。知

月在行人起，千峰复万峰。海虚争翡翠，溪逻斗芙蓉。 
古木高生槲，阴池满种松。火探深洞燕，香送远潭龙。 
蓝坞寒先烧，禾堂晚并舂。更投何处宿，西峡隔云钟。主



   卷537_14 【南海使院对菊怀丁卯别墅】许浑 

何处曾移菊，溪桥鹤岭东。篱疏还有艳，园小亦无丛。 
日晚秋烟里，星繁晓露中。影摇金涧水，香染玉潭风。 
罢酒惭陶令，题诗答谢公。朝来数花发，身在尉佗宫。主



   卷537_15 【和李相国】许浑 

巨实珍吴果，驯雏重越禽。摘来渔浦上，携在兔园阴。 
霜合凝丹颊，风披敛素襟。刀分琼液散，笼簌雪华深。 
虎帐斋中设，龙楼洛下吟。含消兼受彩，应贵冢卿心。主



   卷537_16 【陪少师李相国崔宾客宴居守狄仆射池亭】许浑 

池色似潇湘，仙舟正日长。燕飞惊蛱蝶，鱼跃动鸳鸯。 
云聚歌初转，风回舞欲翔。暖醅松叶嫩，寒粥杏花香。 
罗绮留春色，笙竽送晚光。何须明月夜，红烛在华堂。主



   卷537_17 【和宾客相国咏雪】许浑 

近腊千岩白，迎春四气催。云阴连海起，风急度山来。 
尽日隋堤絮，经冬越岭梅。艳疑歌处散，轻似舞时回。 
道蕴诗传丽，相如赋骋才。霁添松筱媚，寒积蕙兰猜。 
暗涨宫池水，平封辇路埃。烛龙初照耀，巢鹤乍裴回。 
檐日琼先挂，墙风粉旋摧。五门环玉垒，双阙对瑶台。 
绮席陵寒坐，珠帘远曙开。灵芝霜下秀，仙桂月中栽。 
卷幌书千帙，援琴酒百杯。垂休编太史，呈瑞表中台。 
皓夜迷三径，浮光彻九垓。兹辰是丰岁，歌咏属良哉。知



   卷537_18 【奉和卢大夫新立假山】许浑 

岩谷留心赏，为山极自然。孤峰空迸笋，攒萼旋开莲。 
黛色朱楼下，云形绣户前。砌尘凝积霭，檐溜挂飞泉。 
树暗壶中月，花香洞里天。何如谢康乐，海峤独题篇。知



   卷537_19 【奉命和后池十韵】许浑 

叠石通溪水，量波失旧规。芳洲还屈曲，朱阁更逶迤。 
浴鸟翻荷叶，惊蝉出柳丝。翠烟秋桧耸，红露晓莲披。 
攀槛登楼近，停桡待客迟。野桥从浪没，轻舸信风移。 
竹韵迁棋局，松阴递酒卮。性闲鸥自识，心远鹤先知。 
应想秦人会，休怀越相祠。当期穆天子，箫鼓宴瑶池。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十八 
 
   
　 
　

　
 　



   卷538_1 【雨后思湖上居（─作雨中忆湖山居）】许浑 

前山风雨凉，歇马坐垂杨。何处芙蓉落，南渠秋水香。古



   卷538_2 【闻歌】许浑 

新秋弦管清，时转遏云声。曲尽不知处，月高风满城。主



   卷538_3 【思天台】许浑 

赤城云雪深，山客负归心。昨夜西斋宿，月明琪树阴。古



   卷538_4 【长安早春怀江南】许浑 

云月有归处，故山清洛南。如何一花发，春梦遍江潭。主



   卷538_5 【塞下】许浑 

夜战桑干北，秦兵半不归。朝来有乡信，犹自寄征衣。古



   卷538_6 【送客南归（一作寓居崇圣寺送客南浦）】许浑 

野寺薜萝晚，官渠杨柳春。归心已无限，更送洞庭人。主



   卷538_7 【寄桐江隐者】许浑 

潮去潮来洲渚春，山花如绣草如茵。
严陵台下桐江水，解钓鲈鱼能几人。



   卷538_8 【送曾主簿归楚州省觐，予亦明日归姑孰】许浑 

帆转清淮极鸟飞，落帆应换老莱衣。
河亭未醉先惆怅，明日还从此路归。



   卷538_9 【重别（时诸妓同饯，一作重别曾主簿）】许浑 

泪沿红粉湿罗巾，重系兰舟劝酒频。
留却一枝河畔柳，明朝犹有远行人。



   卷538_10 【湖上】许浑 

仿佛欲当三五夕，万蝉清杂乱泉纹。
钓鱼船上一尊酒，月出渡头零落云。



   卷538_11 【夜泊永乐有怀】许浑 

莲渚愁红荡碧波，吴娃齐唱采莲歌。
横塘一别已千里，芦苇萧萧风雨多。



   卷538_12 【宿水阁】许浑 

野客从来不解愁，等闲乘月海西头。
未知南陌谁家子，夜半吹笙入水楼。



   卷538_13 【谢亭送别】许浑 

劳歌一曲解行舟，红叶青山水急流。
日暮酒醒人已远，满天风雨下西楼。



   卷538_14 【酬李当】许浑 

知有瑶华手自开，巴人虚唱懒封回。
山阴一夜满溪雪，借问扁舟来不来。



   卷538_15 【蝉】许浑 

噪柳鸣槐晚未休，不知何事爱悲秋。
朱门大有长吟处，刚傍愁人又送愁。



   卷538_16 【夜过松江渡寄友人】许浑 

清露白云明月天，与君齐棹木兰船。
南湖风雨一相失，夜泊横塘心渺然。



   卷538_17 【守风淮阴】许浑 

遥见江阴夜渔客，因思京口钓鱼时。
一潭明月万株柳，自去自来人不知。



   卷538_18 【亡题】许浑 

商岭采芝寻四老，紫阳收朮访三茅。
欲求不死长生诀，骨里无仙不肯教。



   卷538_19 【送杨发东归】许浑 

红花半落燕于飞，同客长安今独归。
一纸乡书报兄弟，还家羞著别时衣。



   卷538_20 【寄宋邧（一作寄宋次都，一作寄友人）】许浑 

朱槛烟霜夜坐劳，美人南国旧同袍。
山长水远无消息，瑶瑟一弹秋月高。



   卷538_21 【题四老庙二首（一作重经四皓庙）】许浑 

峨峨商岭采芝人，雪顶霜髯虎豹茵。
山酒一卮歌一曲，汉家天子忌功臣。

避秦安汉出蓝关，松桂花阴满旧山。
自是无人有归意，白云常在水潺潺。



   卷538_22 【夏日寄江上亲友】许浑 

雨过前山日未斜，清蝉嘒嘒落槐花。
车轮南北已无限，江上故人才到家。



   卷538_23 【下第怀友人】许浑 

独掩衡门花盛时，一封书信缓归期。
南宗更有潇湘客，夜夜月明闻竹枝。



   卷538_24 【客有卜居不遂薄游汧陇因题】许浑 

海燕西飞白日斜，天门遥望五侯家。
楼台深锁无人到，落尽春风第一花。



   卷538_25 【陈宫怨二首】许浑 

风暖江城白日迟，昔人遗事后人悲。
草生宫阙国无主，玉树后庭花为谁。

地雄山险水悠悠，不信隋兵到石头。
玉树后庭花一曲，与君同上景阳楼。



   卷538_26 【经故太尉段公庙】许浑 

静想追兵缓翠华，古碑荒庙闭松花。
纪生不向荥阳死，争有山河属汉家。



   卷538_27 【途经秦始皇墓】许浑 

龙盘虎踞树层层，势入浮云亦是崩。
一种青山秋草里，路人唯拜汉文陵。



   卷538_28 【游楞伽寺】许浑 

碧烟秋寺泛潮来，水浸城根古堞摧。
尽日伤心人不见，石榴花满旧琴台。



   卷538_29 【缑山庙】许浑 

王子吹箫月满台，玉箫清转鹤裴回。
曲终飞去不知处，山下碧桃春自开。



   卷538_30 【送薛先辈入关】许浑 

一卮春酒送离歌，花落敬亭芳草多。
欲问归期已深醉，只应孤梦绕关河。



   卷538_31 【鸿沟】许浑 

相持未定各为君，秦政山河此地分。
力尽乌江千载后，古沟芳草起寒云。



   卷538_32 【韩信庙】许浑 

朝言云梦暮南巡，已为功名少退身。
尽握兵权犹不得，更将心计托何人。



   卷538_33 【过湘妃庙】许浑 

古木苍山掩翠娥，月明南浦起微波。
九疑望断几千载，斑竹泪痕今更多。



   卷538_34 【寄云际寺敬上人】许浑 

万山秋雨水萦回，红叶多从紫阁来。
云冷竹斋禅衲薄，已应飞锡过天台。



   卷538_35 【秋思】许浑 

琪树西风枕簟秋，楚云湘水忆同游。
高歌一曲掩明镜，昨日少年今白头。



   卷538_36 【送宋处士归山】许浑 

卖药修琴归去迟，山风吹尽桂花枝。
世间甲子须臾事，逢著仙人莫看棋。



   卷538_37 【听琵琶】许浑 

欲写明妃万里情，紫槽红拨夜丁丁。
胡沙望尽汉宫远，月落天山闻一声。



   卷538_38 【秦楼曲】许浑 

秦女梦馀仙路遥，月窗风簟夜迢迢。
潘郎翠凤双飞去，三十六宫闻玉箫。



   卷538_39 【旌儒庙】许浑 

寒陌阴风万古悲，儒冠相枕死秦时。
庙前亦有商山路，不学老翁歌紫芝。



   卷538_40 【览故人题僧院诗】许浑 

高阁清吟寄远公，四时云月一篇中。
今来借问独何处，日暮槿花零落风。



   卷538_41 【楚宫怨二首】许浑 

十二山晴花尽开，楚宫双阙对阳台。
细腰争舞君沉醉，白日秦兵天上来。

猎骑秋来在内稀，渚宫云雨湿龙衣。
腾腾战鼓动城阙，江畔射麋殊未归。



   卷538_42 【听唱山鹧鸪（一作听吹鹧鸪）】许浑 

金谷歌传第一流，鹧鸪清怨碧烟愁。
夜来省得曾闻处，万里月明湘水秋。



   卷538_43 【晨起西楼】许浑 

留情深处驻横波，敛翠凝红一曲歌。
明月下楼人未散，共愁三径是天河。



   卷538_44 【酬江西卢端公蓝口阻风见寄之什】许浑 

又携刀笔泛膺舟，蓝口风高桂楫留。
还似郢中歌一曲，夜来春雪照西楼。



   卷538_45 【赠何处士】许浑 

东别茅峰北去秦，梅仙书里说真人。
白头主印青山下，虽遇唐生不敢亲。



   卷538_46 【鹭鸶】许浑 

西风澹澹水悠悠，雪点丝飘带雨愁。
何限归心倚前閤，绿蒲红蓼练塘秋。



   卷538_47 【学仙二首】许浑 

汉武迎仙紫禁秋，玉笙瑶瑟祀昆丘。
年年望断无消息，空闭重城十二楼。

心期仙诀意无穷，采画云车起寿宫。
闻有三山未知处，茂陵松柏满西风。



   卷538_48 【酬康州韦侍御同年】许浑 

桂楫美人歌木兰，西风袅袅露漙漙。
夜长曲尽意不尽，月在清湘洲渚寒。



   卷538_49 【紫藤】许浑 

绿蔓秾阴紫袖低，客来留坐小堂西。
醉中掩瑟无人会，家近江南罨画溪。



   卷538_50 【宿咸宜观】许浑 

羽袖飘飘杳夜风，翠幢归殿玉坛空。
步虚声尽天未晓，露压桃花月满宫。



   卷538_51 【金谷园】许浑 

三惑沉身是此园，古藤荒草野禽喧。
二十四友一朝尽，爱妾坠楼何足言。



   卷538_52 【送崔珦入朝】许浑 

书剑功迟白发新，强登萧寺送归秦。
月斜松桂倚高阁，明夜江南江北人。



   卷538_53 【病中和大夫玩江月】许浑 

江上悬光海上生，仙舟迢递绕军营。
高歌一曲同筵醉，却是刘桢坐到明。



   卷538_54 【读戾太子传】许浑 

佞臣巫蛊已相疑，身没湖边筑望思。
今日更归何处是，年年芳草上台基。



   卷538_55 【酬对雪见寄】许浑 

飞度龙山下远空，拂檐萦竹昼濛濛。
知君吟罢意无限，曾听玉堂歌北风。



   卷538_56 【王可封临终】许浑 

十世为儒少子孙，一生长负信陵恩。
今朝埋骨寒山下，为报慈亲休倚门。



   卷538_57 【僧院影堂】许浑 

香销云凝旧僧家，僧刹残灯壁半斜。
日暮松烟空漠漠，秋风吹破妙莲华。



   卷538_58 【记梦】许浑 

晓入瑶台露气清，座中唯有许飞琼。
尘心未尽俗缘在，十里下山空月明。



   卷538_59 【三十六湾】许浑 

缥缈临风思美人，荻花枫叶带离声。
夜深吹笛移船去，三十六湾秋月明。



   卷538_60 【越中】许浑 

石城花暖鹧鸪飞，征客春帆秋不归。
犹自保郎心似石，绫梭夜夜织寒衣。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百三十九 
 
   
　 
　

　
 　



   卷539_1 【锦瑟】李商隐 

锦瑟无端五十弦，一弦一柱思华年。庄生晓梦迷蝴蝶， 
望帝春心托杜鹃。沧海月明珠有泪，蓝田日暖玉生烟。 
此情可待成追忆，只是当时已惘然。知



   卷539_2 【重过圣女祠】李商隐 

白石岩扉碧藓滋，上清沦谪得归迟。一春梦雨常飘瓦， 
尽日灵风不满旗。萼绿华来无定所，杜兰香去未移时。 
玉郎会此通仙籍，忆向天阶问紫芝。知



   卷539_3 【寄罗劭兴】李商隐 

棠棣黄花发，忘忧碧叶齐。人闲微病酒，燕重远兼泥。 
混沌何由凿，青冥未有梯。高阳旧徒侣，时复一相携。主



   卷539_4 【令狐舍人说昨夜西掖玩月因戏赠】李商隐 

昨夜玉轮明，传闻近太清。凉波冲碧瓦，晓晕落金茎。 
露索秦宫井，风弦汉殿筝。几时绵竹颂，拟荐子虚名。斋



   卷539_5 【崔处士】李商隐 

真人塞其内，夫子入于机。未肯投竿起，惟欢负米归。 
雪中东郭履，堂上老莱衣。读遍先贤传，如君事者稀。古



   卷539_6 【自喜】李商隐 

自喜蜗牛舍，兼容燕子巢。绿筠遗粉箨，红药绽香苞。 
虎过遥知阱，鱼来且佐庖。慢行成酩酊，邻壁有松醪。知



   卷539_7 【题僧壁】李商隐 

舍生求道有前踪，乞脑剜身结愿重。大去便应欺粟颗， 
小来兼可隐针锋。蚌胎未满思新桂，琥珀初成忆旧松。 
若信贝多真实语，三生同听一楼钟。知



   卷539_8 【霜月】李商隐 

初闻征雁已无蝉，百尺楼高水接天。
青女素娥俱耐冷，月中霜里斗婵娟。



   卷539_9 【异俗二首（时从事岭南）】李商隐 

鬼疟朝朝避，春寒夜夜添。未惊雷破柱，不报水齐檐。 
虎箭侵肤毒，鱼钩刺骨铦。鸟言成谍诉，多是恨彤幨。古

户尽悬秦网，家多事越巫。未曾容獭祭，只是纵猪都。 
点对连鳌饵，搜求缚虎符。贾生兼事鬼，不信有洪炉。主



   卷539_10 【归墅】李商隐 

行李逾南极，旬时到旧乡。楚芝应遍紫，邓橘未全黄。 
渠浊村舂急，旗高社酒香。故山归梦喜，先入读书堂。斋



   卷539_11 【商於】李商隐 

商於朝雨霁，归路有秋光。背坞猿收果，投岩麝退香。 
建瓴真得势，横戟岂能当。割地张仪诈，谋身绮季长。 
清渠州外月，黄叶庙前霜。今日看云意，依依入帝乡。斋



   卷539_12 【和孙朴韦蟾孔雀咏】李商隐 

此去三梁远，今来万里携。西施因网得，秦客被花迷。 
可在青鹦鹉，非关碧野鸡。约眉怜翠羽，刮目想金篦。 
瘴气笼飞远，蛮花向坐低。轻于赵皇后，贵极楚悬黎。 
都护矜罗幕，佳人炫绣袿。屏风临烛釦，捍拨倚香脐。 
旧思牵云叶，新愁待雪泥。爱堪通梦寐，画得不端倪。 
地锦排苍雁，帘钉镂白犀。曙霞星斗外，凉月露盘西。 
妒好休夸舞，经寒且少啼。红楼三十级，稳稳上丹梯。斋



   卷539_13 【人欲】李商隐 

人欲天从竟不疑，莫言圆盖便无私。
秦中已久乌头白，却是君王未备知。



   卷539_14 【华山题王母祠】李商隐 

莲华峰下锁雕梁，此去瑶池地共长。
好为麻姑到东海，劝栽黄竹莫栽桑。



   卷539_15 【华清宫（天宝六载，改骊山温泉宫曰华清宫）】李商隐 

华清恩幸古无伦，犹恐蛾眉不胜人。
未免被他褒女笑，只教天子暂蒙尘。



   卷539_16 【楚泽】李商隐 

夕阳归路后，霜野物声干。集鸟翻渔艇，残虹拂马鞍。 
刘桢元抱病，虞寄数辞官。白袷经年卷，西来及早寒。主



   卷539_17 【蝉】李商隐 

本以高难饱，徒劳恨费声。五更疏欲断，一树碧无情。 
薄宦梗犹泛，故园芜已平。烦君最相警，我亦举家清。斋



   卷539_18 【江亭散席循柳路吟（归官舍）】李商隐 

春咏敢轻裁，衔辞入半杯。已遭江映柳，更被雪藏梅。 
寡和真徒尔，殷忧动即来。从诗得何报，惟感二毛催。古



   卷539_19 【潭州】李商隐 

潭州官舍暮楼空，今古无端入望中。湘泪浅深滋竹色， 
楚歌重叠怨兰丛。陶公战舰空滩雨，贾傅承尘破庙风。 
目断故园人不至，松醪一醉与谁同。古



   卷539_20 【赠刘司户（蕡）】李商隐 

江风吹浪动云根，重碇危樯白日昏。已断燕鸿初起势， 
更惊骚客后归魂。汉廷急诏谁先入，楚路高歌自欲翻。 
万里相逢欢复泣，凤巢西隔九重门。古



   卷539_21 【哭刘司户二首】李商隐 

离居星岁易，失望死生分。酒瓮凝馀桂，书签冷旧芸。 
江风吹雁急，山木带蝉曛。一叫千回首，天高不为闻。知

有美扶皇运，无谁荐直言。已为秦逐客，复作楚冤魂。 
湓浦应分派，荆江有会源。并将添恨泪，一洒问乾坤。斋



   卷539_22 【悼伤后赴东蜀辟至散关遇雪】李商隐 

剑外从军远，无家与寄衣。散关三尺雪，回梦旧鸳机。知



   卷539_23 【乐游原】李商隐 

向晚意不适，驱车登古原。夕阳无限好，只是近黄昏。斋



   卷539_24 【北齐二首】李商隐 

一笑相倾国便亡，何劳荆棘始堪伤。
小怜玉体横陈夜，已报周师入晋阳。

巧笑知堪敌万几，倾城最在著戎衣。
晋阳已陷休回顾，更请君王猎一围。



   卷539_25 【街西池馆】李商隐 

白阁他年别，朱门此夜过。疏帘留月魄，珍簟接烟波。 
太守三刀梦，将军一箭歌。国租容客旅，香熟玉山禾。知



   卷539_26 【南朝】李商隐 

玄武湖中玉漏催，鸡鸣埭口绣襦回。谁言琼树朝朝见， 
不及金莲步步来。敌国军营漂木柹，前朝神庙锁烟煤。 
满宫学士皆颜色，江令当年只费才。知



   卷539_27 【复京】李商隐 

虏骑胡兵一战摧，万灵回首贺轩台。
天教李令心如日，可要昭陵石马来。



   卷539_28 【浑河中】李商隐 

九庙无尘八马回，奉天城垒长春苔。
咸阳原上英雄骨，半向君家养马来。



   卷539_29 【鄠杜马上念汉书（一云五陵怀古）】李商隐 

世上苍龙种，人间武帝孙。小来惟射猎，兴罢得乾坤。 
渭水天开苑，咸阳地献原。英灵殊未已，丁傅渐华轩。主



   卷539_30 【柳】李商隐 

动春何限叶，撼晓几多枝。解有相思否，应无不舞时。 
絮飞藏皓蝶，带弱露黄鹂。倾国宜通体，谁来独赏眉。斋



   卷539_31 【巴江柳】李商隐 

巴江可惜柳，柳色绿侵江。好向金銮殿，移阴入绮窗。知



   卷539_32 【咸阳】李商隐 

咸阳宫阙郁嵯峨，六国楼台艳绮罗。
自是当时天帝醉，不关秦地有山河。



   卷539_33 【同崔八诣药山访融禅师】李商隐 

共受征南不次恩，报恩惟是有忘言。
岩花涧草西林路，未见高僧只见猿。



   卷539_34 【闻著明凶问哭寄飞卿】李商隐 

昔叹谗销骨，今伤泪满膺。空馀双玉剑，无复一壶冰。 
江势翻银砾，天文露玉绳。何因携庾信，同去哭徐陵。主



   卷539_35 【听鼓】李商隐 

城头叠鼓声，城下暮江清。欲问渔阳掺，时无祢正平。古



   卷539_36 【送崔珏往西川】李商隐 

年少因何有旅愁，欲为东下更西游。一条雪浪吼巫峡， 
千里火云烧益州。卜肆至今多寂寞，酒垆从古擅风流。 
浣花笺纸桃花色，好好题诗咏玉钩。古



   卷539_37 【代赠】李商隐 

杨柳路尽处，芙蓉湖上头。虽同锦步障，独映钿箜篌。 
鸳鸯可羡头俱白，飞去飞来烟雨秋。知



   卷539_38 【桂林】李商隐 

城窄山将压，江宽地共浮。东南通绝域，西北有高楼。 
神护青枫岸，龙移白石湫。殊乡竟何祷，箫鼓不曾休。主



   卷539_39 【夜雨寄北】李商隐 

君问归期未有期，巴山夜雨涨秋池。
何当共剪西窗烛，却话巴山夜雨时。



   卷539_40 【陈后宫】李商隐 

茂苑城如画，阊门瓦欲流。还依水光殿，更起月华楼。 
侵夜鸾开镜，迎冬雉献裘。从臣皆半醉，天子正无愁。知



   卷539_41 【属疾】李商隐 

许靖犹羁宦，安仁复悼亡。兹辰聊属疾，何日免殊方。 
秋蝶无端丽，寒花只暂香。多情真命薄，容易即回肠。主



   卷539_42 【石榴】李商隐 

榴枝婀娜榴实繁，榴膜轻明榴子鲜。
可羡瑶池碧桃树，碧桃红颊一千年。



   卷539_43 【明日】李商隐 

天上参旗过，人间烛焰销。谁言整双履，便是隔三桥。 
知处黄金锁，曾来碧绮寮。凭栏明日意，池阔雨萧萧。知



   卷539_44 【饮席戏赠同舍】李商隐 

洞中屐响省分携，不是花迷客自迷。珠树重行怜翡翠， 
玉楼双舞羡鹍鸡。兰回旧蕊缘屏绿，椒缀新香和壁泥。 
唱尽阳关无限叠，半杯松叶冻颇黎。知



   卷539_45 【西溪】李商隐 

近郭西溪好，谁堪共酒壶。苦吟防柳恽，多泪怯杨朱。 
野鹤随君子，寒松揖大夫。天涯常病意，岑寂胜欢娱。主



   卷539_46 【忆梅】李商隐 

定定住天涯，依依向物华。寒梅最堪恨，常作去年花。古



   卷539_47 【赠柳】李商隐 

章台从掩映，郢路更参差。见说风流极，来当婀娜时。 
桥回行欲断，堤远意相随。忍放花如雪，青楼扑酒旗。知



   卷539_48 【谑柳】李商隐 

已带黄金缕，仍飞白玉花。长时须拂马，密处少藏鸦。 
眉细从他敛，腰轻莫自斜。玳梁谁道好，偏拟映卢家。主



   卷539_49 【北禽】李商隐 

为恋巴江好，无辞瘴雾蒸。纵能朝杜宇，可得值苍鹰。 
石小虚填海，芦铦未破矰。知来有乾鹊，何不向雕陵。斋



   卷539_50 【初起】李商隐 

想像咸池日欲光，五更钟后更回肠。
三年苦雾巴江水，不为离人照屋梁。



   卷539_51 【楚宫】李商隐 

复壁交青琐，重帘挂紫绳。如何一柱观，不碍九枝灯。 
扇薄常规月，钗斜只镂冰。歌成犹未唱，秦火入夷陵。主



   卷539_52 【柳】李商隐 

柳映江潭底有情，望中频遣客心惊。
巴雷隐隐千山外，更作章台走马声。



   卷539_53 【石城】李商隐 

石城夸窈窕，花县更风流。簟冰将飘枕，帘烘不隐钩。 
玉童收夜钥，金狄守更筹。共笑鸳鸯绮，鸳鸯两白头。知



   卷539_54 【韩碑】李商隐 

元和天子神武姿，彼何人哉轩与羲。誓将上雪列圣耻， 
坐法宫中朝四夷。淮西有贼五十载，封狼生貙貙生罴。 
不据山河据平地，长戈利矛日可麾。帝得圣相相曰度， 
贼斫不死神扶持。腰悬相印作都统，阴风惨淡天王旗。 
愬武古通作牙爪，仪曹外郎载笔随。行军司马智且勇， 
十四万众犹虎貔。入蔡缚贼献太庙，功无与让恩不訾。 
帝曰汝度功第一，汝从事愈宜为辞。愈拜稽首蹈且舞， 
金石刻画臣能为。古者世称大手笔，此事不系于职司。 
当仁自古有不让，言讫屡颔天子颐。公退斋戒坐小阁， 
濡染大笔何淋漓。点窜尧典舜典字，涂改清庙生民诗。 
文成破体书在纸，清晨再拜铺丹墀。表曰臣愈昧死上， 
咏神圣功书之碑。碑高三丈字如斗，负以灵鳌蟠以螭。 
句奇语重喻者少，谗之天子言其私。长绳百尺拽碑倒， 
粗砂大石相磨治。公之斯文若元气，先时已入人肝脾。 
汤盘孔鼎有述作，今无其器存其辞。呜呼圣皇及圣相， 
相与烜赫流淳熙。公之斯文不示后，曷与三五相攀追。 
愿书万本诵万过，口角流沫右手胝。传之七十有二代， 
以为封禅玉检明堂基。主



   卷539_55 【令狐八拾遗见招送裴十四归华州】李商隐 

二十中郎未足希，骊驹先自有光辉。兰亭宴罢方回去， 
雪夜诗成道韫归。汉苑风烟吹客梦，云台洞穴接郊扉。 
嗟予久抱临邛渴，便欲因君问钓矶。主



   卷539_56 【离思】李商隐 

气尽前溪舞，心酸子夜歌。峡云寻不得，沟水欲如何。 
朔雁传书绝，湘篁染泪多。无由见颜色，还自托微波。斋



   卷539_57 【宿骆氏亭寄怀崔雍崔衮】李商隐 

竹坞无尘水槛清，相思迢递隔重城。
秋阴不散霜飞晚，留得枯荷听雨声。



   卷539_58 【风雨】李商隐 

凄凉宝剑篇，羁泊欲穷年。黄叶仍风雨，青楼自管弦。 
新知遭薄俗，旧好隔良缘。心断新丰酒，销愁斗几千。主



   卷539_59 【梦泽】李商隐 

梦泽悲风动白茅，楚王葬尽满城娇。
未知歌舞能多少，虚减宫厨为细腰。



   卷539_60 【赠歌妓二首】李商隐 

水精如意玉连环，下蔡城危莫破颜。
红绽樱桃含白雪，断肠声里唱阳关。

白日相思可奈何，严城清夜断经过。
只知解道春来瘦，不道春来独自多。



   卷539_61 【谢书】李商隐 

微意何曾有一毫，空携笔砚奉龙韬。
自蒙半夜传衣后，不羡王祥得佩刀。



   卷539_62 【寄令狐学士】李商隐 

秘殿崔嵬拂彩霓，曹司今在殿东西。赓歌太液翻黄鹄， 
从猎陈仓获碧鸡。晓饮岂知金掌迥，夜吟应讶玉绳低。 
钧天虽许人间听，阊阖门多梦自迷。斋



   卷539_63 【酬令狐郎中见寄】李商隐 

望郎临古郡，佳句洒丹青。应自丘迟宅，仍过柳恽汀。 
封来江渺渺，信去雨冥冥。句曲闻仙诀，临川得佛经。 
朝吟支客枕，夜读漱僧瓶。不见衔芦雁，空流腐草萤。 
土宜悲坎井，天怒识雷霆。象卉分疆近，蛟涎浸岸腥。 
补羸贪紫桂，负气托青萍。万里悬离抱，危于讼閤铃。知



   卷539_64 【七月二十八日夜与王郑二秀才听雨后梦作】李商隐 

初梦龙宫宝焰然，瑞霞明丽满晴天。旋成醉倚蓬莱树， 
有个仙人拍我肩。少顷远闻吹细管，闻声不见隔飞烟。 
逡巡又过潇湘雨，雨打湘灵五十弦。瞥见冯夷殊怅望， 
鲛绡休卖海为田。亦逢毛女无憀极，龙伯擎将华岳莲。 
恍惚无倪明又暗，低迷不已断还连。觉来正是平阶雨， 
独背寒灯枕手眠。主



   卷539_65 【寄令狐郎中】李商隐 

嵩云秦树久离居，双鲤迢迢一纸书。
休问梁园旧宾客，茂陵秋雨病相如。



   卷539_66 【漫成三首】李商隐 

不妨何范尽诗家，未解当年重物华。
远把龙山千里雪，将来拟并洛阳花。

沈约怜何逊，延年毁谢庄。清新俱有得，名誉底相伤。知

雾夕咏芙蕖，何郎得意初。此时谁最赏，沈范两尚书。古



   卷539_67 【无题（一云阳城）】李商隐 

白道萦回入暮霞，斑骓嘶断七香车。
春风自共何人笑，枉破阳城十万家。



   卷539_68 【槿花二首】李商隐 

燕体伤风力，鸡香积露文。殷鲜一相杂，啼笑两难分。 
月里宁无姊，云中亦有君。三清与仙岛，何事亦离群。斋

珠馆薰燃久，玉房梳扫馀。烧兰才作烛，襞锦不成书。 
本以亭亭远，翻嫌眽眽疏。回头问残照，残照更空虚。知



   卷539_69 【哭刘蕡】李商隐 

上帝深宫闭九阍，巫咸不下问衔冤。广陵别后春涛隔， 
湓浦书来秋雨翻。只有安仁能作诔，何曾宋玉解招魂。 
平生风义兼师友，不敢同君哭寝门。知



   卷539_70 【杜司勋（牧）】李商隐 

高楼风雨感斯文，短翼差池不及群。
刻意伤春复伤别，人间惟有杜司勋。



   卷539_71 【荆门西下】李商隐 

一夕南风一叶危，荆云回望夏云时。人生岂得轻离别， 
天意何曾忌嶮巇。骨肉书题安绝徼，蕙兰蹊径失佳期。 
洞庭湖阔蛟龙恶，却羡杨朱泣路岐。斋



   卷539_72 【碧瓦】李商隐 

碧瓦衔珠树，红轮结绮寮。无双汉殿鬓，第一楚宫腰。 
雾唾香难尽，珠啼冷易销。歌从雍门学，酒是蜀城烧。 
柳暗将翻巷，荷欹正抱桥。钿辕开道入，金管隔邻调。 
梦到飞魂急，书成即席遥。河流冲柱转，海沫近槎飘。 
吴市蠀蛦甲，巴賨翡翠翘。他时未知意，重叠赠娇饶。知



   卷539_73 【蝶】李商隐 

叶叶复翻翻，斜桥对侧门。芦花惟有白，柳絮可能温。 
西子寻遗殿，昭君觅故村。年年芳物尽，来别败兰荪。主



   卷539_74 【蝇蝶鸡麝鸾凤等成篇】李商隐 

韩蝶翻罗幕，曹蝇拂绮窗。斗鸡回玉勒，融麝暖金釭。 
玳瑁明书阁，琉璃冰酒缸。画楼多有主，鸾凤各双双。斋



   卷539_75 【韩翃舍人即事】李商隐 

萱草含丹粉，荷花抱绿房。鸟应悲蜀帝，蝉是怨齐王。 
通内藏珠府，应官解玉坊。桥南荀令过，十里送衣香。古



   卷539_76 【公子】李商隐 

一盏新罗酒，凌晨恐易消。归应冲鼓半，去不待笙调。 
歌好惟愁和，香浓岂惜飘。春场铺艾帐，下马雉媒娇。知



   卷539_77 【子初全溪作】李商隐 

全溪不可到，况复尽馀醅。汉苑生春水，昆池换劫灰。 
战蒲知雁唼，皱月觉鱼来。清兴恭闻命，言诗未敢回。主



   卷539_78 【杨本胜说于长安见小男阿衮】李商隐 

闻君来日下，见我最娇儿。渐大啼应数，长贫学恐迟。 
寄人龙种瘦，失母凤雏痴。语罢休边角，青灯两鬓丝。斋



   卷539_79 【西溪】李商隐 

怅望西溪水，潺湲奈尔何。不惊春物少，只觉夕阳多。 
色染妖韶柳，光含窈窕萝。人间从到海，天上莫为河。 
凤女弹瑶瑟，龙孙撼玉珂。京华他夜梦，好好寄云波。斋



   卷539_80 【柳下暗记】李商隐 

无奈巴南柳，千条傍吹台。更将黄映白，拟作杏花媒。知



   卷539_81 【妓席】李商隐 

乐府闻桃叶，人前道得无。劝君书小字，慎莫唤官奴。斋



   卷539_82 【少年】李商隐 

外戚平羌第一功，生年二十有重封。直登宣室螭头上， 
横过甘泉豹尾中。别馆觉来云雨梦，后门归去蕙兰丛。 
灞陵夜猎随田窦，不识寒郊自转蓬。斋



   卷539_83 【无题】李商隐 

近知名阿侯，住处小江流。腰细不胜舞，眉长惟是愁。 
黄金堪作屋，何不作重楼。古



   卷539_84 【玄微先生】李商隐 

仙翁无定数，时入一壶藏。夜夜桂露湿，村村桃水香。 
醉中抛浩劫，宿处起神光。药裹丹山凤，棋函白石郎。 
弄河移砥柱，吞日倚扶桑。龙竹裁轻策，鲛绡熨下裳。 
树栽嗤汉帝，桥板笑秦王。径欲随关令，龙沙万里强。斋



   卷539_85 【药转】李商隐 

郁金堂北画楼东，换骨神方上药通。露气暗连青桂苑， 
风声偏猎紫兰丛。长筹未必输孙皓，香枣何劳问石崇。 
忆事怀人兼得句，翠衾归卧绣帘中。斋



   卷539_86 【岳阳楼】李商隐 

欲为平生一散愁，洞庭湖上岳阳楼。
可怜万里堪乘兴，枉是蛟龙解覆舟。



   卷539_87 【寄成都高苗二从事】李商隐 

家近红蕖曲水滨，全家罗袜起秋尘。
莫将越客千丝网，网得西施别赠人。



   卷539_88 【岳阳楼】李商隐 

汉水方城带百蛮，四邻谁道乱周班。
如何一梦高唐雨，自此无心入武关。



   卷539_89 【越燕二首】李商隐 

上国社方见，此乡秋不归。为矜皇后舞，犹著羽人衣。 
拂水斜纹乱，衔花片影微。卢家文杏好，试近莫愁飞。主

将泥红蓼岸，得草绿杨村。命侣添新意，安巢复旧痕。 
去应逢阿母，来莫害王孙。记取丹山凤，今为百鸟尊。古



   卷539_90 【杜工部蜀中离席】李商隐 

人生何处不离群，世路干戈惜暂分。雪岭未归天外使， 
松州犹驻殿前军。座中醉客延醒客，江上晴云杂雨云。 
美酒成都堪送老，当垆仍是卓文君。古



   卷539_91 【隋宫】李商隐 

紫泉宫殿锁烟霞，欲取芜城作帝家。玉玺不缘归日角， 
锦帆应是到天涯。于今腐草无萤火，终古垂杨有暮鸦。 
地下若逢陈后主，岂宜重问后庭花。古



   卷539_92 【二月二日】李商隐 

二月二日江上行，东风日暖闻吹笙。花须柳眼各无赖， 
紫蝶黄蜂俱有情。万里忆归元亮井，三年从事亚夫营。 
新滩莫悟游人意，更作风檐夜雨声。古



   卷539_93 【筹笔驿】李商隐 

猿鸟犹疑畏简书，风云常为护储胥。徒令上将挥神笔， 
终见降王走传车。管乐有才终不忝，关张无命欲何如。 
他年锦里经祠庙，梁父吟成恨有馀。古



   卷539_94 【屏风】李商隐 

六曲连环接翠帷，高楼半夜酒醒时。
掩灯遮雾密如此，雨落月明俱不知。



   卷539_95 【春日】李商隐 

欲入卢家白玉堂，新春催破舞衣裳。
蝶衔红蕊蜂衔粉，共助青楼一日忙。



   卷539_96 【武侯庙古柏】李商隐 

蜀相阶前柏，龙蛇捧閟宫。阴成外江畔，老向惠陵东。 
大树思冯异，甘棠忆召公。叶凋湘燕雨，枝拆海鹏风。 
玉垒经纶远，金刀历数终。谁将出师表，一为问昭融。古



   卷539_97 【风】李商隐 

撩钗盘孔雀，恼带拂鸳鸯。罗荐谁教近，斋时锁洞房。主



   卷539_98 【即日】李商隐 

一岁林花即日休，江间亭下怅淹留。重吟细把真无奈， 
已落犹开未放愁。山色正来衔小苑，春阴只欲傍高楼。 
金鞍忽散银壶漏，更醉谁家白玉钩。主



   卷539_99 【九成宫（九成宫本隋仁寿宫贞观间修之以避暑因更名）】李商隐 

十二层城阆苑西，平时避暑拂虹霓。云随夏后双龙尾， 
风逐周王八骏蹄。吴岳晓光连翠巘，甘泉晚景上丹梯。 
荔枝卢橘沾恩幸，鸾鹊天书湿紫泥。主



   卷539_100 【少将】李商隐 

族亚齐安陆，风高汉武威。烟波别墅醉，花月后门归。 
青海闻传箭，天山报合围。一朝携剑起，上马即如飞。斋



   卷539_101 【咏史】李商隐 

历览前贤国与家，成由勤俭破由奢。何须琥珀方为枕， 
岂得真珠始是车。运去不逢青海马，力穷难拔蜀山蛇。 
几人曾预南薰曲，终古苍梧哭翠华。斋



   卷539_102 【赠白道者（一作咏史第二首）】李商隐 

十二楼前再拜辞，灵风正满碧桃枝。
壶中若是有天地，又向壶中伤别离。



   卷539_103 【无题二首】李商隐 

昨夜星辰昨夜风，画楼西畔桂堂东。身无彩凤双飞翼， 
心有灵犀一点通。隔座送钩春酒暖，分曹射覆蜡灯红。 
嗟余听鼓应官去，走马兰台类断蓬。知

闻道阊门萼绿华，昔年相望抵天涯。
岂知一夜秦楼客，偷看吴王苑内花。



   卷539_104 【汉宫词】李商隐 

青雀西飞竟未回，君王长在集灵台。
侍臣最有相如渴，不赐金茎露一杯。



   卷539_105 【无题四首】李商隐 

来是空言去绝踪，月斜楼上五更钟。梦为远别啼难唤， 
书被催成墨未浓。蜡照半笼金翡翠，麝熏微度绣芙蓉。 
刘郎已恨蓬山远，更隔蓬山一万重。主

飒飒东风细雨来，芙蓉塘外有轻雷。金蟾啮锁烧香入， 
玉虎牵丝汲井回。贾氏窥帘韩掾少，宓妃留枕魏王才。 
春心莫共花争发，一寸相思一寸灰。斋

含情春晼晚，暂见夜阑干。楼响将登怯，帘烘欲过难。 
多羞钗上燕，真愧镜中鸾。归去横塘晓，华星送宝鞍。知

何处哀筝随急管，樱花永巷垂杨岸。东家老女嫁不售， 
白日当天三月半。溧阳公主年十四，清明暖后同墙看。 
归来展转到五更，梁间燕子闻长叹。主



   卷539_106 【赴职梓潼留别畏之员外同年】李商隐 

佳兆联翩遇凤凰，雕文羽帐紫金床。桂花香处同高第， 
柿叶翻时独悼亡。乌鹊失栖长不定，鸳鸯何事自相将。 
京华庸蜀三千里，送到咸阳见夕阳。主



   卷539_107 【桂林路中作】李商隐 

地暖无秋色，江晴有暮晖。空馀蝉嘒嘒，犹向客依依。 
村小犬相护，沙平僧独归。欲成西北望，又见鹧鸪飞。斋



   卷539_108 【无题】李商隐 

照梁初有情，出水旧知名。裙衩芙蓉小，钗茸翡翠轻。 
锦长书郑重，眉细恨分明。莫近弹棋局，中心最不平。古



   卷539_109 【蝶三首】李商隐 

初来小苑中，稍与琐闱通。远恐芳尘断，轻忧艳雪融。 
只知防皓露，不觉逆尖风。回首双飞燕，乘时入绮栊。知

长眉画了绣帘开，碧玉行收白玉台。
为问翠钗钗上凤，不知香颈为谁回。

寿阳公主嫁时妆，八字宫眉捧额黄。
见我佯羞频照影，不知身属冶游郎。



   卷539_110 【无题二首】李商隐 

八岁偷照镜，长眉已能画。十岁去踏青，芙蓉作裙衩。 
十二学弹筝，银甲不曾卸。十四藏六亲，悬知犹未嫁。 
十五泣春风，背面秋千下。斋

幽人不倦赏，秋暑贵招邀。竹碧转怅望，池清尤寂寥。 
露花终裛湿，风蝶强娇饶。此地如携手，兼君不自聊。知



   卷539_111 【王十二兄与畏之员外相访见招小饮…以悼亡日近不去因寄】李商隐 

谢傅门庭旧末行，今朝歌管属檀郎。更无人处帘垂地， 
欲拂尘时簟竟床。嵇氏幼男犹可悯，左家娇女岂能忘。 
秋霖腹疾俱难遣，万里西风夜正长。知



   卷539_112 【隋宫（一云隋堤）】李商隐 

乘兴南游不戒严，九重谁省谏书函。
春风举国裁宫锦，半作障泥半作帆。



   卷539_113 【落花】李商隐 

高阁客竟去，小园花乱飞。参差连曲陌，迢递送斜晖。 
肠断未忍扫，眼穿仍欲归。芳心向春尽，所得是沾衣。古



   卷539_114 【月】李商隐 

池上与桥边，难忘复可怜。帘开最明夜，簟卷已凉天。 
流处水花急，吐时云叶鲜。姮娥无粉黛，只是逞婵娟。知



   卷539_115 【赠宗鲁筇竹杖】李商隐 

大夏资轻策，全溪赠所思。静怜穿树远，滑想过苔迟。 
鹤怨朝还望，僧闲暮有期。风流真底事，常欲傍清羸。主



   卷539_116 【垂柳】李商隐 

娉婷小苑中，婀娜曲池东。朝佩皆垂地，仙衣尽带风。 
七贤宁占竹，三品且饶松。肠断灵和殿，先皇玉座空。斋



   卷539_117 【曲池】李商隐 

日下繁香不自持，月中流艳与谁期。迎忧急鼓疏钟断， 
分隔休灯灭烛时。张盖欲判江滟滟，回头更望柳丝丝。 
从来此地黄昏散，未信河梁是别离。斋



   卷539_118 【代应二首】李商隐 

沟水分流西复东，九秋霜月五更风。
离鸾别凤今何在，十二玉楼空更空。

昨夜双钩败，今朝百草输。关西狂小吏，惟喝绕床卢。古



   卷539_119 【席上作】李商隐 

淡云轻雨拂高唐，玉殿秋来夜正长。
料得也应怜宋玉，一生惟事楚襄王。



   卷539_120 【访隐者不遇成二绝】李商隐 

秋水悠悠浸墅扉，梦中来数觉来稀。
玄蝉去尽叶黄落，一树冬青人未归。

城郭休过识者稀，哀猿啼处有柴扉。
沧江白日樵渔路，日暮归来雨满衣。



   卷539_121 【破镜】李商隐 

玉匣清光不复持，菱花散乱月轮亏。
秦台一照山鸡后，便是孤鸾罢舞时。



   卷539_122 【无题】李商隐 

紫府仙人号宝灯，云浆未饮结成冰。
如何雪月交光夜，更在瑶台十二层。



   卷539_123 【赠庾十二朱版】李商隐 

固漆投胶不可开，赠君珍重抵琼瑰。
君王晓坐金銮殿，只待相如草诏来。



   卷539_124 【李花】李商隐 

李径独来数，愁情相与悬。自明无月夜，强笑欲风天。 
减粉与园箨，分香沾渚莲。徐妃久已嫁，犹自玉为钿。主



   卷539_125 【柳】李商隐 

曾逐东风拂舞筵，乐游春苑断肠天。
如何肯到清秋日，已带斜阳又带蝉。



   卷539_126 【三月十日流杯亭】李商隐 

身属中军少得归，木兰花尽失春期。
偷随柳絮到城外，行过水西闻子规。



   卷539_127 【过招国李家南园二首】李商隐 

潘岳无妻客为愁，新人来坐旧妆楼。
春风犹自疑联句，雪絮相和飞不休。

长亭岁尽雪如波，此去秦关路几多。
惟有梦中相近分，卧来无睡欲如何。



   卷539_128 【留赠畏之】李商隐 

清时无事奏明光，不遣当关报早霜。中禁词臣寻引领， 
左川归客自回肠。郎君下笔惊鹦鹉，侍女吹笙弄凤凰。 
空寄大罗天上事，众仙同日咏霓裳。斋

待得郎来月已低，寒暄不道醉如泥。
五更又欲向何处，骑马出门乌夜啼。

户外重阴黯不开，含羞迎夜复临台。
潇湘浪上有烟景，安得好风吹汝来。



   卷539_129 【为有】李商隐 

为有云屏无限娇，凤城寒尽怕春宵。
无端嫁得金龟婿，辜负香衾事早朝。



   卷539_130 【无题】李商隐 

相见时难别亦难，东风无力百花残。春蚕到死丝方尽， 
蜡炬成灰泪始干。晓镜但愁云鬓改，夜吟应觉月光寒。 
蓬山此去无多路，青鸟殷勤为探看。斋



   卷539_131 【碧城三首】李商隐 

碧城十二曲阑干，犀辟尘埃玉辟寒。阆苑有书多附鹤， 
女床无树不栖鸾。星沈海底当窗见，雨过河源隔座看。 
若是晓珠明又定，一生长对水晶盘。斋

对影闻声已可怜，玉池荷叶正田田。不逢萧史休回首， 
莫见洪崖又拍肩。紫凤放娇衔楚佩，赤鳞狂舞拨湘弦。 
鄂君怅望舟中夜，绣被焚香独自眠。古

七夕来时先有期，洞房帘箔至今垂。玉轮顾兔初生魄， 
铁网珊瑚未有枝。检与神方教驻景，收将凤纸写相思。 
武皇内传分明在，莫道人间总不知。知



   卷539_132 【对雪二首】李商隐 

寒气先侵玉女扉，清光旋透省郎闱。梅花大庾岭头发， 
柳絮章台街里飞。欲舞定随曹植马，有情应湿谢庄衣。 
龙山万里无多远，留待行人二月归。知

旋扑珠帘过粉墙，轻于柳絮重于霜。已随江令夸琼树， 
又入卢家妒玉堂。侵夜可能争桂魄，忍寒应欲试梅妆。 
关河冻合东西路，肠断斑骓送陆郎。主



   卷539_133 【蜂】李商隐 

小苑华池烂熳通，后门前槛思无穷。宓妃腰细才胜露， 
赵后身轻欲倚风。红壁寂寥崖蜜尽，碧帘迢递雾巢空。 
青陵粉蝶休离恨，长定相逢二月中。主



   卷539_134 【公子】李商隐 

外戚封侯自有恩，平明通籍九华门。
金唐公主年应小，二十君王未许婚。



   卷539_135 【赋得鸡】李商隐 

稻粱犹足活诸雏，妒敌专场好自娱。
可要五更惊晓梦，不辞风雪为阳乌。



   卷539_136 【明神】李商隐 

明神司过岂令冤，暗室由来有祸门。
莫为无人欺一物，他时须虑石能言。



   卷539_137 【辛未七夕】李商隐 

恐是仙家好别离，故教迢递作佳期。由来碧落银河畔， 
可要金风玉露时。清漏渐移相望久，微云未接过来迟。 
岂能无意酬乌鹊，惟与蜘蛛乞巧丝。古



   卷539_138 【壬申七夕】李商隐 

已驾七香车，心心待晓霞。风轻惟响珮，日薄不嫣花。 
桂嫩传香远，榆高送影斜。成都过卜肆，曾妒识灵槎。知



   卷539_139 【壬申闰秋题赠乌鹊】李商隐 

绕树无依月正高，邺城新泪溅云袍。
几年始得逢秋闰，两度填河莫告劳。



   卷539_140 【端居】李商隐 

远书归梦两悠悠，只有空床敌素秋。
阶下青苔与红树，雨中寥落月中愁。



   卷539_141 【夜半】李商隐 

三更三点万家眠，露欲为霜月堕烟。
斗鼠上堂蝙蝠出，玉琴时动倚窗弦。



   卷539_142 【玉山】李商隐 

玉山高与阆风齐，玉水清流不贮泥。何处更求回日驭， 
此中兼有上天梯。珠容百斛龙休睡，桐拂千寻凤要栖。 
闻道神仙有才子，赤箫吹罢好相携。斋



   卷539_143 【张恶子庙】李商隐 

下马捧椒浆，迎神白玉堂。如何铁如意，独自与姚苌。知



   卷539_144 【雨】李商隐 

摵摵度瓜园，依依傍竹轩。秋池不自冷，风叶共成喧。 
窗迥有时见，檐高相续翻。侵宵送书雁，应为稻粱恩。主



   卷539_145 【菊】李商隐 

暗暗淡淡紫，融融冶冶黄。陶令篱边色，罗含宅里香。 
几时禁重露，实是怯残阳。愿泛金鹦鹉，升君白玉堂。斋



   卷539_146 【牡丹】李商隐 

锦帏初卷卫夫人，绣被犹堆越鄂君。垂手乱翻雕玉佩， 
招腰争舞郁金裙。石家蜡烛何曾剪，荀令香炉可待熏。 
我是梦中传彩笔，欲书花叶寄朝云。斋



   卷539_147 【北楼】李商隐 

春物岂相干，人生只强欢。花犹曾敛夕，酒竟不知寒。 
异域东风湿，中华上象宽。此楼堪北望，轻命倚危栏。古



   卷539_148 【拟沈下贤】李商隐 

千二百轻鸾，春衫瘦著宽。倚风行稍急，含雪语应寒。 
带火遗金斗，兼珠碎玉盘。河阳看花过，曾不问潘安。知



   卷539_149 【蝶】李商隐 

飞来绣户阴，穿过画楼深。重傅秦台粉，轻涂汉殿金。 
相兼惟柳絮，所得是花心。可要凌孤客，邀为子夜吟。主



   卷539_150 【饮席代官妓赠两从事】李商隐 

新人桥上著春衫，旧主江边侧帽檐。
愿得化为红绶带，许教双凤一时衔。



   卷539_151 【代魏宫私赠】李商隐 

来时西馆阻佳期，去后漳河隔梦思。
知有宓妃无限意，春松秋菊可同时。



   卷539_152 【代元城吴令暗为答】李商隐 

背阙归藩路欲分，水边风日半西曛。
荆王枕上原无梦，莫枉阳台一片云。



   卷539_153 【牡丹】李商隐 

压径复缘沟，当窗又映楼。终销一国破，不啻万金求。 
鸾凤戏三岛，神仙居十洲。应怜萱草淡，却得号忘忧。知



   卷539_154 【百果嘲樱桃】李商隐 

珠实虽先熟，琼莩纵早开。流莺犹故在，争得讳含来。斋



   卷539_155 【樱桃答】李商隐 

众果莫相诮，天生名品高。何因古乐府，惟有郑樱桃。知



   卷539_156 【晓坐（一云后閤）】李商隐 

后閤罢朝眠，前墀思黯然。梅应未假雪，柳自不胜烟。 
泪续浅深绠，肠危高下弦。红颜无定所，得失在当年。主



   卷539_157 【咏史】李商隐 

北湖南埭水漫漫，一片降旗百尺竿。
三百年间同晓梦，钟山何处有龙盘。



   卷539_158 【一片】李商隐 

一片非烟隔九枝，蓬峦仙仗俨云旗。天泉水暖龙吟细， 
露畹春多凤舞迟。榆荚散来星斗转，桂花寻去月轮移。 
人间桑海朝朝变，莫遣佳期更后期。古



   卷539_159 【日射】李商隐 

日射纱窗风撼扉，香罗拭手春事违。
回廊四合掩寂寞，碧鹦鹉对红蔷薇。



   卷539_160 【题鹅】李商隐 

眠沙卧水自成群，曲岸残阳极浦云。
那解将心怜孔翠，羁雌长共故雄分。



   卷539_161 【华清宫】李商隐 

朝元阁迥羽衣新，首按昭阳第一人。
当日不来高处舞，可能天下有胡尘。



   卷539_162 【梓潼望长卿山至巴西复怀谯秀】李商隐 

梓潼不见马相如，更欲南行问酒垆。
行到巴西觅谯秀，巴西惟是有寒芜。



   卷539_163 【齐宫词】李商隐 

永寿兵来夜不扃，金莲无复印中庭。
梁台歌管三更罢，犹自风摇九子铃。



   卷539_164 【十一月中旬至扶风界见梅花】李商隐 

匝路亭亭艳，非时裛裛香。素娥惟与月，青女不饶霜。 
赠远虚盈手，伤离适断肠。为谁成早秀，不待作年芳。斋



   卷539_165 【青陵台】李商隐 

青陵台畔日光斜，万古贞魂倚暮霞。
莫讶韩凭为蛱蝶，等闲飞上别枝花。



   卷539_166 【东还】李商隐 

自有仙才自不知，十年长梦采华芝。
秋风动地黄云暮，归去嵩阳寻旧师。



   卷539_167 【酬崔八早梅有赠兼示之作】李商隐 

知访寒梅过野塘，久留金勒为回肠。谢郎衣袖初翻雪， 
荀令熏炉更换香。何处拂胸资蝶粉，几时涂额藉蜂黄。 
维摩一室虽多病，亦要天花作道场。斋



   卷539_168 【春风】李商隐 

春风虽自好，春物太昌昌。若教春有意，惟遣一枝芳。 
我意殊春意，先春已断肠。古



   卷539_169 【蜀桐】李商隐 

玉垒高桐拂玉绳，上含非雾下含冰。
枉教紫凤无栖处，斫作秋琴弹坏陵。



   卷539_170 【汉宫】李商隐 

通灵夜醮达清晨，承露盘晞甲帐春。
王母不来方朔去，更须重见李夫人。



   卷539_171 【判春】李商隐 

一桃复一李，井上占年芳。笑处如临镜，窥时不隐墙。 
敢言西子短，谁觉宓妃长。珠玉终相类，同名作夜光。知



   卷539_172 【促漏】李商隐 

促漏遥钟动静闻，报章重叠杳难分。舞鸾镜匣收残黛， 
睡鸭香炉换夕熏。归去定知还向月，梦来何处更为云。 
南塘渐暖蒲堪结，两两鸳鸯护水纹。知



   卷539_173 【江东】李商隐 

惊鱼拨剌燕翩翾，独自江东上钓船。
今日春光太漂荡，谢家轻絮沈郎钱。



   卷539_174 【读任彦升碑】李商隐 

任昉当年有美名，可怜才调最纵横。
梁台初建应惆怅，不得萧公作骑兵。



   卷539_175 【荷花】李商隐 

都无色可并，不奈此香何。瑶席乘凉设，金羁落晚过。 
回衾灯照绮，渡袜水沾罗。预想前秋别，离居梦棹歌。主



   卷539_176 【五松驿】李商隐 

独下长亭念过秦，五松不见见舆薪。
只应既斩斯高后，寻被樵人用斧斤。



   卷539_177 【灞岸】李商隐 

山东今岁点行频，几处冤魂哭虏尘。
灞水桥边倚华表，平时二月有东巡。



   卷539_178 【送臻师二首】李商隐 

昔去灵山非拂席，今来沧海欲求珠。
楞伽顶上清凉地，善眼仙人忆我无。

苦海迷途去未因，东方过此几微尘。
何当百亿莲花上，一一莲花见佛身。



   卷539_179 【七夕】李商隐 

鸾扇斜分凤幄开，星桥横过鹊飞回。
争将世上无期别，换得年年一度来。



   卷539_180 【谢先辈防记念拙诗甚多，异日偶有此寄】李商隐 

晓用云添句，寒将雪命篇。良辰多自感，作者岂皆然。 
熟寝初同鹤，含嘶欲并蝉。题时长不展，得处定应偏。 
南浦无穷树，西楼不住烟。改成人寂寂，寄与路绵绵。 
星势寒垂地，河声晓上天。夫君自有恨，聊借此中传。古



   卷539_181 【马嵬二首】李商隐 

冀马燕犀动地来，自埋红粉自成灰。
君王若道能倾国，玉辇何由过马嵬。

海外徒闻更九州，他生未卜此生休。空闻虎旅传宵柝， 
无复鸡人报晓筹。此日六军同驻马，当时七夕笑牵牛。 
如何四纪为天子，不及卢家有莫愁。斋



   卷539_182 【可叹】李商隐 

幸会东城宴未回，年华忧共水相催。梁家宅里秦宫入， 
赵后楼中赤凤来。冰簟且眠金镂枕，琼筵不醉玉交杯。 
宓妃愁坐芝田馆，用尽陈王八斗才。斋



   卷539_183 【望喜驿别嘉陵江水二绝】李商隐 

嘉陵江水此东流，望喜楼中忆阆州。
若到阆中还赴海，阆州应更有高楼。

千里嘉陵江水色，含烟带月碧于蓝。
今朝相送东流后，犹自驱车更向南。



   卷539_184 【别薛岩宾】李商隐 

曙爽行将拂，晨清坐欲凌。别离真不那，风物正相仍。 
漫水任谁照，衰花浅自矜。还将两袖泪，同向一窗灯。 
桂树乖真隐，芸香是小惩。清规无以况，且用玉壶冰。古



   卷539_185 【富平少侯】李商隐 

七国三边未到忧，十三身袭富平侯。不收金弹抛林外， 
却惜银床在井头。彩树转灯珠错落，绣檀回枕玉雕锼。 
当关不报侵晨客，新得佳人字莫愁。古



   卷539_186 【肠】李商隐 

有怀非惜恨，不奈寸肠何。即席回弥久，前时断固多。 
热应翻急烧，冷欲彻微波。隔树澌澌雨，通池点点荷。 
倦程山向背，望国阙嵯峨。故念飞书及，新欢借梦过。 
染筠休伴泪，绕雪莫追歌。拟问阳台事，年深楚语讹。斋



   卷539_187 【赠宇文中丞】李商隐 

欲构中天正急材，自缘烟水恋平台。
人间只有嵇延祖，最望山公启事来。



   卷539_188 【晓起】李商隐 

拟杯当晓起，呵镜可微寒。隔箔山樱熟，褰帷桂烛残。 
书长为报晚，梦好更寻难。影响输双蝶，偏过旧畹兰。主



   卷539_189 【闺情】李商隐 

红露花房白蜜脾，黄蜂紫蝶两参差。
春窗一觉风流梦，却是同袍不得知。



   卷539_190 【月夕】李商隐 

草下阴虫叶上霜，朱栏迢递压湖光。
兔寒蟾冷桂花白，此夜姮娥应断肠。



   卷539_191 【杏花】李商隐 

上国昔相值，亭亭如欲言。异乡今暂赏，眽眽岂无恩。 
援少风多力，墙高月有痕。为含无限意，遂对不胜繁。 
仙子玉京路，主人金谷园。几时辞碧落，谁伴过黄昏。 
镜拂铅华腻，炉藏桂烬温。终应催竹叶，先拟咏桃根。 
莫学啼成血，从教梦寄魂。吴王采香径，失路入烟村。古



   卷539_192 【灯】李商隐 

皎洁终无倦，煎熬亦自求。花时随酒远，雨后背窗休。 
冷暗黄茅驿，暄明紫桂楼。锦囊名画掩，玉局败棋收。 
何处无佳梦，谁人不隐忧。影随帘押转，光信簟文流。 
客自胜潘岳，侬今定莫愁。固应留半焰，回照下帏羞。斋



   卷539_193 【清河】李商隐 

舟小回仍数，楼危凭亦频。燕来从及社，蝶舞太侵晨。 
绛雪除烦后，霜梅取味新。年华无一事，只是自伤春。古



   卷539_194 【袜】李商隐 

尝闻宓妃袜，渡水欲生尘。好借常娥著，清秋踏月轮。主



   卷539_195 【追代卢家人嘲堂内】李商隐 

道却横波字，人前莫谩羞。只应同楚水，长短入淮流。古



   卷539_196 【代应】李商隐 

本来银汉是红墙，隔得卢家白玉堂。
谁与王昌报消息，尽知三十六鸳鸯。



   卷539_197 【离亭赋得折杨柳二首（乐府诗题作杨柳枝）】李商隐 

暂凭樽酒送无憀，莫损愁眉与细腰。
人世死前惟有别，春风争拟惜长条。

含烟惹雾每依依，万绪千条拂落晖。
为报行人休尽折，半留相送半迎归。



   卷539_198 【寄永道士】李商隐 

共上云山独下迟，阳台白道细如丝。
君今并倚三珠树，不记人间落叶时。



   卷539_199 【华州周大夫宴席】李商隐 

郡斋何用酒如泉，饮德先时已醉眠。
若共门人推礼分，戴崇争得及彭宣。



   卷539_200 【荆山】李商隐 

压河连华势孱颜，鸟没云归一望间。
杨仆移关三百里，可能全是为荆山。



   卷539_201 【次陕州先寄源从事】李商隐 

离思羁愁日欲晡，东周西雍此分涂。
回銮佛寺高多少，望尽黄河一曲无。



   卷539_202 【过郑广文旧居（郑虔）】李商隐 

宋玉平生恨有馀，远循三楚吊三闾。
可怜留著临江宅，异代应教庾信居。



   卷539_203 【东下三旬苦于风土马上戏作】李商隐 

路绕函关东复东，身骑征马逐惊蓬。
天池辽阔谁相待，日日虚乘九万风。



   卷539_204 【莫愁】李商隐 

雪中梅下与谁期，梅雪相兼一万枝。
若是石城无艇子，莫愁还自有愁时。



   卷539_205 【梦令狐学士】李商隐 

山驿荒凉白竹扉，残灯向晓梦清晖。
右银台路雪三尺，凤诏裁成当直归。



   卷539_206 【涉洛川】李商隐 

通谷阳林不见人，我来遗恨古时春。
宓妃漫结无穷恨，不为君王杀灌均。



   卷539_207 【有感】李商隐 

中路因循我所长，古来才命两相妨。
劝君莫强安蛇足，一盏芳醪不得尝。



   卷539_208 【宫妓】李商隐 

珠箔轻明拂玉墀，披香新殿斗腰支。
不须看尽鱼龙戏，终遣君王怒偃师。



   卷539_209 【宫辞】李商隐 

君恩如水向东流，得宠忧移失宠愁。
莫向尊前奏花落，凉风只在殿西头。



   卷539_210 【代赠二首】李商隐 

楼上黄昏欲望休，玉梯横绝月中钩。
芭蕉不展丁香结，同向春风各自愁。

东南日出照高楼，楼上离人唱石州。
总把春山扫眉黛，不知供得几多愁。



   卷539_211 【楚吟】李商隐 

山上离宫宫上楼，楼前宫畔暮江流。
楚天长短黄昏雨，宋玉无愁亦自愁。



   卷539_212 【瑶池】李商隐 

瑶池阿母绮窗开，黄竹歌声动地哀。
八骏日行三万里，穆王何事不重来。



   卷539_213 【柳】李商隐 

为有桥边拂面香，何曾自敢占流光。
后庭玉树承恩泽，不信年华有断肠。



   卷539_214 【寄在朝郑曹独孤李四同年】李商隐 

昔岁陪游旧迹多，风光今日两蹉跎。
不因醉本兰亭在，兼忘当年旧永和。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十 
 
   
　 
　

　
 　



   卷540_1 【南朝】李商隐 

地险悠悠天险长，金陵王气应瑶光。
休夸此地分天下，只得徐妃半面妆。



   卷540_2 【题汉祖庙】李商隐 

乘运应须宅八荒，男儿安在恋池隍。
君王自起新丰后，项羽何曾在故乡。



   卷540_3 【韩冬郎即席为诗相送一座尽惊他日余方…兼呈畏之员外】李商隐 

十岁裁诗走马成，冷灰残烛动离情。
桐花万里丹山路，雏凤清于老凤声。

剑栈风樯各苦辛，别时冰雪到时春。
为凭何逊休联句，瘦尽东阳姓沈人。



   卷540_4 【评事翁寄赐饧粥走笔为答】李商隐 

粥香饧白杏花天，省对流莺坐绮筵。
今日寄来春已老，凤楼迢递忆秋千。



   卷540_5 【东阿王】李商隐 

国事分明属灌均，西陵魂断夜来人。
君王不得为天子，半为当时赋洛神。



   卷540_6 【圣女祠】李商隐 

松篁台殿蕙香帏，龙护瑶窗凤掩扉。无质易迷三里雾， 
不寒长著五铢衣。人间定有崔罗什，天上应无刘武威。 
寄问钗头双白燕，每朝珠馆几时归。古



   卷540_7 【独居有怀】李商隐 

麝重愁风逼，罗疏畏月侵。怨魂迷恐断，娇喘细疑沈。 
数急芙蓉带，频抽翡翠簪。柔情终不远，遥妒已先深。 
浦冷鸳鸯去，园空蛱蝶寻。蜡花长递泪，筝柱镇移心。 
觅使嵩云暮，回头灞岸阴。只闻凉叶院，露井近寒砧。斋



   卷540_8 【过景陵】李商隐 

武皇精魄久仙升，帐殿凄凉烟雾凝。
俱是苍生留不得，鼎湖何异魏西陵。



   卷540_9 【临发崇让宅紫薇】李商隐 

一树浓姿独看来，秋庭暮雨类轻埃。不先摇落应为有， 
已欲别离休更开。桃绶含情依露井，柳绵相忆隔章台。 
天涯地角同荣谢，岂要移根上苑栽。知



   卷540_10 【及第东归次灞上，却寄同年】李商隐 

芳桂当年各一枝，行期未分压春期。江鱼朔雁长相忆， 
秦树嵩云自不知。下苑经过劳想像，东门送饯又差池。 
灞陵柳色无离恨，莫枉长条赠所思。知



   卷540_11 【野菊（又见《孙逖集》，题作咏楼前海石榴）】李商隐 

苦竹园南椒坞边，微香冉冉泪涓涓。已悲节物同寒雁， 
忍委芳心与暮蝉。细路独来当此夕，清尊相伴省他年。 
紫云新苑移花处，不敢霜栽近御筵。知



   卷540_12 【板桥晓别】李商隐 

回望高城落晓河，长亭窗户压微波。
水仙欲上鲤鱼去，一夜芙蓉红泪多。



   卷540_13 【过伊仆射旧宅】李商隐 

朱邸方酬力战功，华筵俄叹逝波穷。回廊檐断燕飞去， 
小阁尘凝人语空。幽泪欲干残菊露，馀香犹入败荷风。 
何能更涉泷江去，独立寒流吊楚宫。斋



   卷540_14 【关门柳】李商隐 

永定河边一行柳，依依长发故年春。
东来西去人情薄，不为清阴减路尘。



   卷540_15 【酬别令狐补阙】李商隐 

惜别夏仍半，回途秋已期。那修直谏草，更赋赠行诗。 
锦段知无报，青萍肯见疑。人生有通塞，公等系安危。 
警露鹤辞侣，吸风蝉抱枝。弹冠如不问，又到扫门时。知



   卷540_16 【银河吹笙】李商隐 

怅望银河吹玉笙，楼寒院冷接平明。重衾幽梦他年断， 
别树羁雌昨夜惊。月榭故香因雨发，风帘残烛隔霜清。 
不须浪作缑山意，湘瑟秦箫自有情。知



   卷540_17 【与同年李定言曲水闲话戏作】李商隐 

海燕参差沟水流，同君身世属离忧。相携花下非秦赘， 
对泣春天类楚囚。碧草暗侵穿苑路，珠帘不卷枕江楼。 
莫惊五胜埋香骨，地下伤春亦白头。知



   卷540_18 【彭城公薨后赠杜二十七胜李十七潘二君…安平公门下】李商隐 

梁山兖水约从公，两地参差一旦空。
谢墅庾村相吊后，自今岐路各西东。



   卷540_19 【闻歌】李商隐 

敛笑凝眸意欲歌，高云不动碧嵯峨。铜台罢望归何处， 
玉辇忘还事几多。青冢路边南雁尽，细腰宫里北人过。 
此声肠断非今日，香灺灯光奈尔何。斋



   卷540_20 【赠华阳宋真人兼寄清都刘先生】李商隐 

沦谪千年别帝宸，至今犹谢蕊珠人。但惊茅许同仙籍， 
不道刘卢是世亲。玉检赐书迷凤篆，金华归驾冷龙鳞。 
不因杖屦逢周史，徐甲何曾有此身。斋



   卷540_21 【楚宫二首（后首一作天水闲话旧事）】李商隐 

十二峰前落照微，高唐宫暗坐迷归。
朝云暮雨长相接，犹自君王恨见稀。

月姊曾逢下彩蟾，倾城消息隔重帘。已闻佩响知腰细， 
更辨弦声觉指纤。暮雨自归山悄悄，秋河不动夜厌厌。 
王昌且在墙东住，未必金堂得免嫌。主



   卷540_22 【和友人戏赠二首（一作和令狐八戏题）】李商隐 

东望花楼曾不同，西来双燕信休通。仙人掌冷三霄露， 
玉女窗虚五夜风。翠袖自随回雪转，烛房寻类外庭空。 
殷勤莫使清香透，牢合金鱼锁桂丛。主

迢递青门有几关，柳梢楼角见南山。明珠可贯须为佩， 
白璧堪裁且作环。子夜休歌团扇掩，新正未破剪刀闲。 
猿啼鹤怨终年事，未抵熏炉一夕间。斋



   卷540_23 【题二首后重有戏赠任秀才】李商隐 

一丈红蔷拥翠筠，罗窗不识绕街尘。峡中寻觅长逢雨， 
月里依稀更有人。虚为错刀留远客，枉缘书札损文鳞。 
适知小阁还斜照，羡杀乌龙卧锦茵。斋



   卷540_24 【有感二首（乙卯年有感丙辰年诗成二诗纪甘露之变）】李商隐 

九服归元化，三灵叶睿图。如何本初辈，自取屈牦诛。 
有甚当车泣，因劳下殿趋。何成奏云物，直是灭萑苻。 
证逮符书密，辞连性命俱。竟缘尊汉相，不早辨胡雏。 
鬼箓分朝部，军烽照上都。敢云堪恸哭，未免怨洪炉。主

丹陛犹敷奏，彤庭欻战争。临危对卢植，始悔用庞萌。 
御仗收前殿，兵徒剧背城。苍黄五色棒，掩遏一阳生。 
古有清君侧，今非乏老成。素心虽未易，此举太无名。 
谁瞑衔冤目，宁吞欲绝声。近闻开寿宴，不废用咸英。主



   卷540_25 【重有感】李商隐 

玉帐牙旗得上游，安危须共主君忧。窦融表已来关右， 
陶侃军宜次石头。岂有蛟龙愁失水，更无鹰隼与高秋。 
昼号夜哭兼幽显，早晚星关雪涕收。主



   卷540_26 【寿安公主出降】李商隐 

沩水闻贞媛，常山索锐师。昔忧迷帝力，今分送王姬。 
事等和强虏，恩殊睦本枝。四郊多垒在，此礼恐无时。斋



   卷540_27 【夕阳楼】李商隐 

花明柳暗绕天愁，上尽重城更上楼。
欲问孤鸿向何处，不知身世自悠悠。



   卷540_28 【春雨】李商隐 

怅卧新春白袷衣，白门寥落意多违。红楼隔雨相望冷， 
珠箔飘灯独自归。远路应悲春晼晚，残宵犹得梦依稀。 
玉珰缄札何由达，万里云罗一雁飞。知



   卷540_29 【中元作】李商隐 

绛节飘飖宫国来，中元朝拜上清回。羊权须得金条脱， 
温峤终虚玉镜台。曾省惊眠闻雨过，不知迷路为花开。 
有娀未抵瀛洲远，青雀如何鸩鸟媒。知



   卷540_30 【鸳鸯】李商隐 

雌去雄飞万里天，云罗满眼泪潸然。
不须长结风波愿，锁向金笼始两全。



   卷540_31 【楚宫】李商隐 

湘波如泪色漻漻，楚厉迷魂逐恨遥。枫树夜猿愁自断， 
女萝山鬼语相邀。空归腐败犹难复，更困腥臊岂易招。 
但使故乡三户在，彩丝谁惜惧长蛟。斋



   卷540_32 【妓席暗记送同年独孤云之武昌】李商隐 

叠嶂千重叫恨猿，长江万里洗离魂。
武昌若有山头石，为拂苍苔检泪痕。



   卷540_33 【宿晋昌亭闻惊禽】李商隐 

羁绪鳏鳏夜景侵，高窗不掩见惊禽。飞来曲渚烟方合， 
过尽南塘树更深。胡马嘶和榆塞笛，楚猿吟杂橘村砧。 
失群挂木知何限，远隔天涯共此心。知



   卷540_34 【深宫】李商隐 

金殿销香闭绮栊，玉壶传点咽铜龙。狂飙不惜萝阴薄， 
清露偏知桂叶浓。斑竹岭边无限泪，景阳宫里及时钟。 
岂知为雨为云处，只有高唐十二峰。知



   卷540_35 【明禅师院酬从兄见寄】李商隐 

贞吝嫌兹世，会心驰本原。人非四禅缚，地绝一尘喧。 
霜露欹高木，星河压故园。斯游傥为胜，九折幸回轩。主



   卷540_36 【寄裴衡】李商隐 

别地萧条极，如何更独来。秋应为黄叶，雨不厌青苔。 
沈约只能瘦，潘仁岂是才。杂情堪底寄，惟有冷于灰。斋



   卷540_37 【即日】李商隐 

小苑试春衣，高楼倚暮晖。夭桃惟是笑，舞蝶不空飞。 
赤岭久无耗，鸿门犹合围。几家缘锦字，含泪坐鸳机。古



   卷540_38 【淮阳路】李商隐 

荒村倚废营，投宿旅魂惊。断雁高仍急，寒溪晓更清。 
昔年尝聚盗，此日颇分兵。猜贰谁先致，三朝事始平。知



   卷540_39 【崇让宅东亭醉后沔然有作】李商隐 

曲岸风雷罢，东亭霁日凉。新秋仍酒困，幽兴暂江乡。 
摇落真何遽，交亲或未忘。一帆彭蠡月，数雁塞门霜。 
俗态虽多累，仙标发近狂。声名佳句在，身世玉琴张。 
万古山空碧，无人鬓免黄。骅骝忧老大，鶗鴂妒芬芳。 
密竹沈虚籁，孤莲泊晚香。如何此幽胜，淹卧剧清漳。斋



   卷540_40 【晚晴】李商隐 

深居俯夹城，春去夏犹清。天意怜幽草，人间重晚晴。 
并添高阁迥，微注小窗明。越鸟巢干后，归飞体更轻。古



   卷540_41 【迎寄韩鲁州（瞻同年）】李商隐 

积雨晚骚骚，相思正郁陶。不知人万里，时有燕双高。 
寇盗缠三辅，莓苔滑百牢。圣朝推卫霍，归日动仙曹。知



   卷540_42 【武夷山】李商隐 

只得流霞酒一杯，空中箫鼓几时回。
武夷洞里生毛竹，老尽曾孙更不来。



   卷540_43 【一片】李商隐 

一片琼英价动天，连城十二昔虚传。
良工巧费真为累，楮叶成来不直钱。



   卷540_44 【寄成都高苗二从事（时二公从事商隐座主府）】李商隐 

红莲幕下紫梨新，命断湘南病渴人。
今日问君能寄否，二江风水接天津。



   卷540_45 【郑州献从叔舍人褎】李商隐 

蓬岛烟霞阆苑钟，三官笺奏附金龙。茅君奕世仙曹贵， 
许掾全家道气浓。绛简尚参黄纸案，丹炉犹用紫泥封。 
不知他日华阳洞，许上经楼第几重。斋



   卷540_46 【西南行却寄相送者】李商隐 

百里阴云覆雪泥，行人只在雪云西。
明朝惊破还乡梦，定是陈仓碧野鸡。



   卷540_47 【四皓庙】李商隐 

羽翼殊勋弃若遗，皇天有运我无时。
庙前便接山门路，不长青松长紫芝。



   卷540_48 【题白石莲花寄楚公】李商隐 

白石莲花谁所共，六时长捧佛前灯。空庭苔藓饶霜露， 
时梦西山老病僧。大海龙宫无限地，诸天雁塔几多层。 
漫夸鹙子真罗汉，不会牛车是上乘。斋



   卷540_49 【安定城楼】李商隐 

迢递高城百尺楼，绿杨枝外尽汀洲。贾生年少虚垂泪， 
王粲春来更远游。永忆江湖归白发，欲回天地入扁舟。 
不知腐鼠成滋味，猜意鸳雏竟未休。斋



   卷540_50 【隋宫守岁】李商隐 

消息东郊木帝回，宫中行乐有新梅。沈香甲煎为庭燎， 
玉液琼苏作寿杯。遥望露盘疑是月，远闻鼍鼓欲惊雷。 
昭阳第一倾城客，不踏金莲不肯来。斋



   卷540_51 【利州江潭作（感孕金轮所）】李商隐 

神剑飞来不易销，碧潭珍重驻兰桡。自携明月移灯疾， 
欲就行云散锦遥。河伯轩窗通贝阙，水宫帷箔卷冰绡。 
他时燕脯无人寄，雨满空城蕙叶雕。斋



   卷540_52 【即目】李商隐 

地宽楼已迥，人更迥于楼。细意经春物，伤酲属暮愁。 
望赊殊易断，恨久欲难收。大势真无利，多情岂自由。 
空园兼树废，败港拥花流。书去青枫驿，鸿归杜若洲。 
单栖应分定，辞疾索谁忧。更替林鸦恨，惊频去不休。主



   卷540_53 【相思（一作相思树上）】李商隐 

相思树上合欢枝，紫凤青鸾共羽仪。
肠断秦台吹管客，日西春尽到来迟。



   卷540_54 【茂陵】李商隐 

汉家天马出蒲梢，苜蓿榴花遍近郊。内苑只知含凤觜， 
属车无复插鸡翘。玉桃偷得怜方朔，金屋修成贮阿娇。 
谁料苏卿老归国，茂陵松柏雨萧萧。古



   卷540_55 【镜槛】李商隐 

镜槛芙蓉入，香台翡翠过。拨弦惊火凤，交扇拂天鹅。 
隐忍阳城笑，喧传郢市歌。仙眉琼作叶，佛髻钿为螺。 
五里无因雾，三秋只见河。月中供药剩，海上得绡多。 
玉集胡沙割，犀留圣水磨。斜门穿戏蝶，小阁锁飞蛾。 
骑襜侵鞯卷，车帷约幰鈋。传书两行雁，取酒一封驼。 
桥迥凉风压，沟横夕照和。待乌燕太子，驻马魏东阿。 
想像铺芳褥，依稀解醉罗。散时帘隔露，卧后幕生波。 
梯稳从攀桂，弓调任射莎。岂能抛断梦，听鼓事朝珂。斋



   卷540_56 【送郑大台文南觐（郑畋）】李商隐 

黎辟滩声五月寒，南风无处附平安。
君怀一匹胡威绢，争拭酬恩泪得干。



   卷540_57 【风】李商隐 

迥拂来鸿急，斜催别燕高。已寒休惨淡，更远尚呼号。 
楚色分西塞，夷音接下牢。归舟天外有，一为戒波涛。主



   卷540_58 【洞庭鱼】李商隐 

洞庭鱼可拾，不假更垂罾。闹若雨前蚁，多于秋后蝇。 
岂思鳞作簟，仍计腹为灯。浩荡天池路，翱翔欲化鹏。斋



   卷540_59 【天涯】李商隐 

春日在天涯，天涯日又斜。莺啼如有泪，为湿最高花。知



   卷540_60 【喜舍弟羲叟及第上礼部魏公】李商隐 

国以斯文重，公仍内署来。风标森太华，星象逼中台。 
朝满迁莺侣，门多吐凤才。宁同鲁司寇，惟铸一颜回。主



   卷540_61 【哀筝】李商隐 

延颈全同鹤，柔肠素怯猿。湘波无限泪，蜀魄有馀冤。 
轻幰长无道，哀筝不出门。何由问香炷，翠幕自黄昏。斋



   卷540_62 【自南山北归经分水岭】李商隐 

水急愁无地，山深故有云。那通极目望，又作断肠分。 
郑驿来虽及，燕台哭不闻。犹馀遗意在，许刻镇南勋。古



   卷540_63 【旧顿（顿，宿食处也。天子行幸住宿处，亦曰顿）】李商隐 

东人望幸久咨嗟，四海于今是一家。
犹锁平时旧行殿，尽无宫户有宫鸦。



   卷540_64 【代董秀才却扇】李商隐 

莫将画扇出帷来，遮掩春山滞上才。
若道团圆似明月，此中须放桂花开。



   卷540_65 【有感】李商隐 

非关宋玉有微辞，却是襄王梦觉迟。
一自高唐赋成后，楚天云雨尽堪疑。



   卷540_66 【骊山有感】李商隐 

骊岫飞泉泛暖香，九龙呵护玉莲房。
平明每幸长生殿，不从金舆惟寿王。



   卷540_67 【别智玄法师】李商隐 

云鬓无端怨别离，十年移易住山期。
东西南北皆垂泪，却是杨朱真本师。



   卷540_68 【赠孙绮新及第】李商隐 

长乐遥听上苑钟，彩衣称庆桂香浓。
陆机始拟夸文赋，不觉云间有士龙。



   卷540_69 【代秘书赠弘文馆诸校书】李商隐 

清切曹司近玉除，比来秋兴复何如。
崇文馆里丹霜后，无限红梨忆校书。



   卷540_70 【乱石】李商隐 

虎踞龙蹲纵复横，星光渐减雨痕生。
不须并碍东西路，哭杀厨头阮步兵。



   卷540_71 【日日】李商隐 

日日春光斗日光，山城斜路杏花香。
几时心绪浑无事，得及游丝百尺长。



   卷540_72 【过楚宫】李商隐 

巫峡迢迢旧楚宫，至今云雨暗丹枫。
微生尽恋人间乐，只有襄王忆梦中。



   卷540_73 【龙池】李商隐 

龙池赐酒敞云屏，羯鼓声高众乐停。
夜半宴归宫漏永，薛王沉醉寿王醒。



   卷540_74 【泪】李商隐 

永巷长年怨绮罗，离情终日思风波。湘江竹上痕无限， 
岘首碑前洒几多。人去紫台秋入塞，兵残楚帐夜闻歌。 
朝来灞水桥边问，未抵青袍送玉珂。主



   卷540_75 【十字水期韦潘侍御同年不至时韦寓居水次故郭汾宁宅】李商隐 

伊水溅溅相背流，朱栏画阁几人游。漆灯夜照真无数， 
蜡炬晨炊竟未休。顾我有怀同大梦，期君不至更沈忧。 
西园碧树今谁主，与近高窗卧听秋。主



   卷540_76 【流莺】李商隐 

流莺漂荡复参差，渡陌临流不自持。巧啭岂能无本意， 
良辰未必有佳期。风朝露夜阴晴里，万户千门开闭时。 
曾苦伤春不忍听，凤城何处有花枝。主



   卷540_77 【出关宿盘豆馆对丛芦有感】李商隐 

芦叶梢梢夏景深，邮亭暂欲洒尘襟。昔年曾是江南客， 
此日初为关外心。思子台边风自急，玉娘湖上月应沉。 
清声不远行人去，一世荒城伴夜砧。主



   卷540_78 【和韩录事送宫人入道】李商隐 

星使追还不自由，双童捧上绿琼輈。九枝灯下朝金殿， 
三素云中侍玉楼。凤女颠狂成久别，月娥孀独好同游。 
当时若爱韩公子，埋骨成灰恨未休。主



   卷540_79 【即目】李商隐 

小鼎煎茶面曲池，白须道士竹间棋。
何人书破蒲葵扇，记著南塘移树时。



   卷540_80 【圣女祠】李商隐 

杳蔼逢仙迹，苍茫滞客途。何年归碧落，此路向皇都。 
消息期青雀，逢迎异紫姑。肠回楚国梦，心断汉宫巫。 
从骑裁寒竹，行车荫白榆。星娥一去后，月姊更来无。 
寡鹄迷苍壑，羁凰怨翠梧。惟应碧桃下，方朔是狂夫。斋



   卷540_81 【七月二十九日崇让宅宴作】李商隐 

露如微霰下前池，月过回塘万竹悲。浮世本来多聚散， 
红蕖何事亦离披。悠扬归梦惟灯见，濩落生涯独酒知。 
岂到白头长只尔，嵩阳松雪有心期。斋



   卷540_82 【赠从兄阆之】李商隐 

怅望人间万事违，私书幽梦约忘机。荻花村里鱼标在， 
石藓庭中鹿迹微。幽径定携僧共入，寒塘好与月相依。 
城中猘犬憎兰佩，莫损幽芳久不归。斋



   卷540_83 【吴宫】李商隐 

龙槛沉沉水殿清，禁门深掩断人声。
吴王宴罢满宫醉，日暮水漂花出城。



   卷540_84 【常娥】李商隐 

云母屏风烛影深，长河渐落晓星沈。
常娥应悔偷灵药，碧海青天夜夜心。



   卷540_85 【残花】李商隐 

残花啼露莫留春，尖发谁非怨别人。
若但掩关劳独梦，宝钗何日不生尘。



   卷540_86 【天津西望】李商隐 

虏马崩腾忽一狂，翠华无日到东方。
天津西望肠真断，满眼秋波出苑墙。



   卷540_87 【西亭】李商隐 

此夜西亭月正圆，疏帘相伴宿风烟。
梧桐莫更翻清露，孤鹤从来不得眠。



   卷540_88 【忆住一师】李商隐 

无事经年别远公，帝城钟晓忆西峰。
炉烟消尽寒灯晦，童子开门雪满松。



   卷540_89 【昨夜】李商隐 

不辞鶗鴂妒年芳，但惜流尘暗烛房。
昨夜西池凉露满，桂花吹断月中香。



   卷540_90 【海客】李商隐 

海客乘槎上紫氛，星娥罢织一相闻。
只应不惮牵牛妒，聊用支机石赠君。



   卷540_91 【初食笋呈座中】李商隐 

嫩箨香苞初出林，於陵论价重如金。
皇都陆海应无数，忍剪凌云一寸心。



   卷540_92 【早起】李商隐 

风露澹清晨，帘间独起人。莺花啼又笑，毕竟是谁春。斋



   卷540_93 【寄蜀客】李商隐 

君到临邛问酒垆，近来还有长卿无。
金徽却是无情物，不许文君忆故夫。



   卷540_94 【行至金牛驿寄兴元渤海尚书】李商隐 

楼上春云水底天，五云章色破巴笺。诸生个个王恭柳， 
从事人人庾杲莲。六曲屏风江雨急，九枝灯檠夜珠圆。 
深惭走马金牛路，骤和陈王白玉篇。知



   卷540_95 【深树见一颗樱桃尚在】李商隐 

高桃留晚实，寻得小庭南。矮堕绿云髻，欹危红玉簪。 
惜堪充凤食，痛已被莺含。越鸟夸香荔，齐名亦未甘。主



   卷540_96 【细雨】李商隐 

帷飘白玉堂，簟卷碧牙床。楚女当时意，萧萧发彩凉。古



   卷540_97 【歌舞】李商隐 

遏云歌响清，回雪舞腰轻。只要君流眄，君倾国自倾。主



   卷540_98 【海上】李商隐 

石桥东望海连天，徐福空来不得仙。
直遣麻姑与搔背，可能留命待桑田。



   卷540_99 【魏侯第东北楼堂郢叔言别，聊用书所见成篇】李商隐 

暗楼连夜阁，不拟为黄昏。未必断别泪，何曾妨梦魂。 
疑穿花逶迤，渐近火温黁。海底翻无水，仙家却有村。 
锁香金屈戌，殢酒玉昆仑。羽白风交扇，冰清月映盆。 
旧欢尘自积，新岁电犹奔。霞绮空留段，云峰不带根。 
念君千里舸，江草漏灯痕。主



   卷540_100 【白云夫旧居】李商隐 

平生误识白云夫，再到仙檐忆酒垆。
墙外万株人绝迹，夕阳惟照欲栖乌。



   卷540_101 【同学彭道士参寥】李商隐 

莫羡仙家有上真，仙家暂谪亦千春。
月中桂树高多少，试问西河斫树人。



   卷540_102 【到秋】李商隐 

扇风淅沥簟流离，万里南风滞所思。
守到清秋还寂寞，叶丹苔碧闭门时。



   卷540_103 【华师】李商隐 

孤鹤不睡云无心，衲衣筇杖来西林。
院门昼锁回廊静，秋日当阶柿叶阴。



   卷540_104 【华岳下题西王母庙】李商隐 

神仙有分岂关情，八马虚随落日行。
莫恨名姬中夜没，君王犹自不长生。



   卷540_105 【过华清内厩门】李商隐 

华清别馆闭黄昏，碧草悠悠内厩门。
自是明时不巡幸，至今青海有龙孙。



   卷540_106 【乐游原】李商隐 

万树鸣蝉隔岸虹，乐游原上有西风。
羲和自趁虞泉宿，不放斜阳更向东。



   卷540_107 【赠荷花】李商隐 

世间花叶不相伦，花入金盆叶作尘。惟有绿荷红菡萏， 
卷舒开合任天真。此花此叶常相映，翠减红衰愁杀人。知



   卷540_108 【丹丘】李商隐 

青女丁宁结夜霜，羲和辛苦送朝阳。
丹丘万里无消息，几对梧桐忆凤凰。



   卷540_109 【房君珊瑚散】李商隐 

不见姮娥影，清秋守月轮。月中闲杵臼，桂子捣成尘。知



   卷540_110 【小桃园】李商隐 

竟日小桃园，休寒亦未暄。坐莺当酒重，送客出墙繁。 
啼久艳粉薄，舞多香雪翻。犹怜未圆月，先出照黄昏。主



   卷540_111 【嘲樱桃】李商隐 

朱实鸟含尽，青楼人未归。南园无限树，独自叶如帏。古



   卷540_112 【和张秀才落花有感】李商隐 

晴暖感馀芳，红苞杂绛房。落时犹自舞，扫后更闻香。 
梦罢收罗荐，仙归敕玉箱。回肠九回后，犹有剩回肠。知



   卷540_113 【代越公房妓嘲徐公主（一作代公主答）】李商隐 

笑啼俱不敢，几欲是吞声。遽遣离琴怨，都由半镜明。 
应防啼与笑，微露浅深情。主



   卷540_114 【代贵公主】李商隐 

芳条得意红，飘落忽西东。分逐春风去，风回得故丛。 
明朝金井露，始看忆春风。斋



   卷540_115 【凤】李商隐 

万里峰峦归路迷，未判容彩借山鸡。
新春定有将雏乐，阿阁华池两处栖。



   卷540_116 【昭肃皇帝挽歌辞三首】李商隐 

九县怀雄武，三灵仰睿文。周王传叔父，汉后重神君。 
玉律朝惊露，金茎夜切云。笳箫凄欲断，无复咏横汾。主

玉塞惊宵柝，金桥罢举烽。始巢阿阁凤，旋驾鼎湖龙。 
门咽通神鼓，楼凝警夜钟。小臣观吉从，犹误欲东封。古

莫验昭华琯，虚传甲帐神。海迷求药使，雪隔献桃人。 
桂寝青云断，松扉白露新。万方同象鸟，举恸满秋尘。主



   卷540_117 【梓州罢吟寄同舍】李商隐 

不拣花朝与雪朝，五年从事霍嫖姚。君缘接座交珠履， 
我为分行近翠翘。楚雨含情皆有托，漳滨卧病竟无憀。 
长吟远下燕台去，惟有衣香染未销。主



   卷540_118 【无题二首】李商隐 

凤尾香罗薄几重，碧文圆顶夜深缝。扇裁月魄羞难掩， 
车走雷声语未通。曾是寂寥金烬暗，断无消息石榴红。 
斑骓只系垂杨岸，何处西南任好风。主

重帷深下莫愁堂，卧后清宵细细长。神女生涯原是梦， 
小姑居处本无郎。风波不信菱枝弱，月露谁教桂叶香。 
直道相思了无益，未妨惆怅是清狂。斋



   卷540_119 【病中早访招国李十将军遇挈家游曲江】李商隐 

十顷平波溢岸清，病来惟梦此中行。
相如未是真消渴，犹放沱江过锦城。



   卷540_120 【昨日】李商隐 

昨日紫姑神去也，今朝青鸟使来赊。未容言语还分散， 
少得团圆足怨嗟。二八月轮蟾影破，十三弦柱雁行斜。 
平明钟后更何事，笑倚墙边梅树花。知



   卷540_121 【樱桃花下】李商隐 

流莺舞蝶两相欺，不取花芳正结时。
他日未开今日谢，嘉辰长短是参差。



   卷540_122 【故驿迎吊故桂府常侍有感】李商隐 

饥乌翻树晚鸡啼，泣过秋原没马泥。
二纪征南恩与旧，此时丹旐玉山西。



   卷540_123 【槿花】李商隐 

风露凄凄秋景繁，可怜荣落在朝昏。
未央宫里三千女，但保红颜莫保恩。



   卷540_124 【暮秋独游曲江】李商隐 

荷叶生时春恨生，荷叶枯时秋恨成。
深知身在情长在，怅望江头江水声。



   卷540_125 【任弘农尉献州刺史乞假还京】李商隐 

黄昏封印点刑徒，愧负荆山入座隅。
却羡卞和双刖足，一生无复没阶趋。



   卷540_126 【赠句芒神】李商隐 

佳期不定春期赊，春物夭阏兴咨嗟。
愿得句芒索青女，不教容易损年华。



   卷540_127 【无愁果有愁曲北齐歌】李商隐 

东有青龙西白虎，中含福星包世度。玉壶渭水笑清潭， 
凿天不到牵牛处。骐驎踏云天马狞，牛山撼碎珊瑚声。 
秋娥点滴不成泪，十二玉楼无故钉。推烟唾月抛千里， 
十番红桐一行死。白杨别屋鬼迷人，空留暗记如蚕纸。 
日暮向风牵短丝，血凝血散今谁是。斋



   卷540_128 【房中曲】李商隐 

蔷薇泣幽素，翠带花钱小。娇郎痴若云，抱日西帘晓。 
枕是龙宫石，割得秋波色。玉簟失柔肤，但见蒙罗碧。 
忆得前年春，未语含悲辛。归来已不见，锦瑟长于人。 
今日涧底松，明日山头檗。愁到天池翻，相看不相识。主



   卷540_129 【齐梁晴云】李商隐 

缓逐烟波起，如妒柳绵飘。故临飞阁度，欲入回陂销。 
萦歌怜画扇，敞景弄柔条。更奈天南位，牛渚宿残宵。斋



   卷540_130 【效徐陵体赠更衣】李商隐 

密帐真珠络，温帏翡翠装。楚腰知便宠，宫眉正斗强。 
结带悬栀子，绣领刺鸳鸯。轻寒衣省夜，金斗熨沈香。古



   卷540_131 【又效江南曲】李商隐 

郎船安两桨，侬舸动双桡。扫黛开宫额，裁裙约楚腰。 
乖期方积思，临酒欲拌娇。莫以采菱唱，欲羡秦台箫。知



   卷540_132 【月夜重寄宋华阳姊妹】李商隐 

偷桃窃药事难兼，十二城中锁彩蟾。
应共三英同夜赏，玉楼仍是水精帘。



   卷540_133 【访人不遇留别馆】李商隐 

卿卿不惜锁窗春，去作长楸走马身。
闲倚绣帘吹柳絮，日高深院断无人。



   卷540_134 【雨中长乐水馆送赵十五滂不及】李商隐 

碧云东去雨云西，苑路高高驿路低。
秋水绿芜终尽分，夫君太骋锦障泥。



   卷540_135 【汴上送李郢之苏州】李商隐 

人高诗苦滞夷门，万里梁王有旧园。烟幌自应怜白纻， 
月楼谁伴咏黄昏。露桃涂颊依苔井，风柳夸腰住水村。 
苏小小坟今在否，紫兰香径与招魂。斋



   卷540_136 【赠郑谠处士】李商隐 

浪迹江湖白发新，浮云一片是吾身。寒归山观随棋局， 
暖入汀洲逐钓轮。越桂留烹张翰鲙，蜀姜供煮陆机莼。 
相逢一笑怜疏放，他日扁舟有故人。斋



   卷540_137 【复至裴明府所居】李商隐 

伊人卜筑自幽深，桂巷杉篱不可寻。柱上雕虫对书字， 
槽中瘦马仰听琴。求之流辈岂易得，行矣关山方独吟。 
赊取松醪一斗酒，与君相伴洒烦襟。斋



   卷540_138 【览古】李商隐 

莫恃金汤忽太平，草间霜露古今情。空糊赪壤真何益， 
欲举黄旗竟未成。长乐瓦飞随水逝，景阳钟堕失天明。 
回头一吊箕山客，始信逃尧不为名。斋



   卷540_139 【子初郊墅】李商隐 

看山对酒君思我，听鼓离城我访君。腊雪已添墙下水， 
斋钟不散槛前云。阴移竹柏浓还淡，歌杂渔樵断更闻。 
亦拟村南买烟舍，子孙相约事耕耘。斋



   卷540_140 【汉南书事】李商隐 

西师万众几时回，哀痛天书近已裁。文吏何曾重刀笔， 
将军犹自舞轮台。几时拓土成王道，从古穷兵是祸胎。 
陛下好生千万寿，玉楼长御白云杯。斋



   卷540_141 【当句有对】李商隐 

密迩平阳接上兰，秦楼鸳瓦汉宫盘。池光不定花光乱， 
日气初涵露气干。但觉游蜂饶舞蝶，岂知孤凤忆离鸾。 
三星自转三山远，紫府程遥碧落宽。斋



   卷540_142 【井络】李商隐 

井络天彭一掌中，漫夸天设剑为峰。阵图东聚燕江石， 
边柝西悬雪岭松。堪叹故君成杜宇，可能先主是真龙。 
将来为报奸雄辈，莫向金牛访旧踪。斋



   卷540_143 【写意】李商隐 

燕雁迢迢隔上林，高秋望断正长吟。人间路有潼江险， 
天外山惟玉垒深。日向花间留返照，云从城上结层阴。 
三年已制思乡泪，更入新年恐不禁。斋



   卷540_144 【随师东】李商隐 

东征日调万黄金，几竭中原买斗心。军令未闻诛马谡， 
捷书惟是报孙歆。但须鸑鷟巢阿阁，岂假鸱鸮在泮林。 
可惜前朝玄菟郡，积骸成莽阵云深。斋



   卷540_145 【宋玉】李商隐 

何事荆台百万家，惟教宋玉擅才华。楚辞已不饶唐勒， 
风赋何曾让景差。落日渚宫供观阁，开年云梦送烟花。 
可怜庾信寻荒径，犹得三朝托后车。斋



   卷540_146 【韩同年新居饯韩西迎家室戏赠】李商隐 

籍籍征西万户侯，新缘贵婿起朱楼。一名我漫居先甲， 
千骑君翻在上头。云路招邀回彩凤，天河迢递笑牵牛。 
南朝禁脔无人近，瘦尽琼枝咏四愁。斋



   卷540_147 【奉和太原公送前杨秀才戴兼招杨正字戎】李商隐 

潼关地接古弘农，万里高飞雁与鸿。桂树一枝当白日， 
芸香三代继清风。仙舟尚惜乖双美，彩服何由得尽同。 
谁惮士龙多笑疾，美髭终类晋司空。斋



   卷540_148 【池边】李商隐 

玉管葭灰细细吹，流莺上下燕参差。
日西千绕池边树，忆把枯条撼雪时。



   卷540_149 【贾生】李商隐 

宣室求贤访逐臣，贾生才调更无伦。
可怜夜半虚前席，不问苍生问鬼神。



   卷540_150 【送王十三校书分司】李商隐 

多少分曹掌秘文，洛阳花雪梦随君。
定知何逊缘联句，每到城东忆范云。



   卷540_151 【寄恼韩同年二首（时韩住萧洞）】李商隐 

帘外辛夷定已开，开时莫放艳阳回。
年华若到经风雨，便是胡僧话劫灰。

龙山晴雪凤楼霞，洞里迷人有几家。
我为伤春心自醉，不劳君劝石榴花。



   卷540_152 【谒山】李商隐 

从来系日乏长绳，水去云回恨不胜。
欲就麻姑买沧海，一杯春露冷如冰。



   卷540_153 【钧天】李商隐 

上帝钧天会众灵，昔人因梦到青冥。
伶伦吹裂孤生竹，却为知音不得听。



   卷540_154 【失猿】李商隐 

祝融南去万重云，清啸无因更一闻。
莫遣碧江通箭道，不教肠断忆同群。



   卷540_155 【戏题友人壁】李商隐 

花径逶迤柳巷深，小阑亭午啭春禽。
相如解作长门赋，却用文君取酒金。



   卷540_156 【假日】李商隐 

素琴弦断酒瓶空，倚坐欹眠日已中。
谁向刘灵天幕内，更当陶令北窗风。



   卷540_157 【寄远】李商隐 

姮娥捣药无时已，玉女投壶未肯休。
何日桑田俱变了，不教伊水向东流。



   卷540_158 【王昭君】李商隐 

毛延寿画欲通神，忍为黄金不顾人。
马上琵琶行万里，汉宫长有隔生春。



   卷540_159 【旧将军】李商隐 

云台高议正纷纷，谁定当时荡寇勋。
日暮灞陵原上猎，李将军是故将军。



   卷540_160 【曼倩辞】李商隐 

十八年来堕世间，瑶池归梦碧桃闲。
如何汉殿穿针夜，又向窗中觑阿环。



   卷540_161 【所居】李商隐 

窗下寻书细，溪边坐石平。水风醒酒病，霜日曝衣轻。 
鸡黍随人设，蒲鱼得地生。前贤无不谓，容易即遗名。知



   卷540_162 【高松】李商隐 

高松出众木，伴我向天涯。客散初晴候，僧来不语时。 
有风传雅韵，无雪试幽姿。上药终相待，他年访伏龟。主



   卷540_163 【访秋】李商隐 

酒薄吹还醒，楼危望已穷。江皋当落日，帆席见归风。 
烟带龙潭白，霞分鸟道红。殷勤报秋意，只是有丹枫。斋



   卷540_164 【昭州】李商隐 

桂水春犹早，昭川日正西。虎当官道斗，猿上驿楼啼。 
绳烂金沙井，松干乳洞梯。乡音殊可骇，仍有醉如泥。古



   卷540_165 【哭刘司户蕡】李商隐 

路有论冤谪，言皆在中兴。空闻迁贾谊，不待相孙弘。 
江阔惟回首，天高但抚膺。去年相送地，春雪满黄陵。知



   卷540_166 【裴明府居止】李商隐 

爱君茅屋下，向晚水溶溶。试墨书新竹，张琴和古松。 
坐来闻好鸟，归去度疏钟。明日还相见，桥南贳酒醲。主



   卷540_167 【陆发荆南始至商洛】李商隐 

昔去真无奈，今还岂自知。青辞木奴橘，紫见地仙芝。 
四海秋风阔，千岩暮景迟。向来忧际会，犹有五湖期。斋



   卷540_168 【陈后宫】李商隐 

玄武开新苑，龙舟宴幸频。渚莲参法驾，沙鸟犯句陈。 
寿献金茎露，歌翻玉树尘。夜来江令醉，别诏宿临春。古



   卷540_169 【乐游原】李商隐 

春梦乱不记，春原登已重。青门弄烟柳，紫阁舞云松。 
拂砚轻冰散，开尊绿酎浓。无悰托诗遣，吟罢更无悰。知



   卷540_170 【赠子直花下（令狐绹字子直）】李商隐 

池光忽隐墙，花气乱侵房。屏缘蝶留粉，窗油蜂印黄。 
官书推小吏，侍史从清郎。并马更吟去，寻思有底忙。主



   卷540_171 【小园独酌】李商隐 

柳带谁能结，花房未肯开。空馀双蝶舞，竟绝一人来。 
半展龙须席，轻斟玛瑙杯。年年春不定，虚信岁前梅。斋



   卷540_172 【思归】李商隐 

固有楼堪倚，能无酒可倾。岭云春沮洳，江月夜晴明。 
鱼乱书何托，猿哀梦易惊。旧居连上苑，时节正迁莺。古



   卷540_173 【献寄旧府开封公（开封公，令狐楚也）】李商隐 

幕府三年远，春秋一字褒。书论秦逐客，赋续楚离骚。 
地理南溟阔，天文北极高。酬恩抚身世，未觉胜鸿毛。知



   卷540_174 【向晚】李商隐 

当风横去幰，临水卷空帷。北土秋千罢，南朝祓禊归。 
花情羞脉脉，柳意怅微微。莫叹佳期晚，佳期自古稀。主



   卷540_175 【春游】李商隐 

桥峻斑骓疾，川长白鸟高。烟轻惟润柳，风滥欲吹桃。 
徙倚三层阁，摩挲七宝刀。庾郎年最少，青草妒春袍。斋



   卷540_176 【离席】李商隐 

出宿金尊掩，从公玉帐新。依依向馀照，远远隔芳尘。 
细草翻惊雁，残花伴醉人。杨朱不用劝，只是更沾巾。古



   卷540_177 【俳谐】李商隐 

短顾何由遂，迟光且莫惊。莺能歌子夜，蝶解舞宫城。 
柳讶眉双浅，桃猜粉太轻。年华有情状，吾岂怯平生。知



   卷540_178 【细雨】李商隐 

萧洒傍回汀，依微过短亭。气凉先动竹，点细未开萍。 
稍促高高燕，微疏的的萤。故园烟草色，仍近五门青。主



   卷540_179 【商於新开路】李商隐 

六百商於路，崎岖古共闻。蜂房春欲暮，虎阱日初曛。 
路向泉间辨，人从树杪分。更谁开捷径，速拟上青云。斋



   卷540_180 【题郑大有隐居】李商隐 

结构何峰是，喧闲此地分。石梁高泻月，樵路细侵云。 
偃卧蛟螭室，希夷鸟兽群。近知西岭上，玉管有时闻。古



   卷540_181 【夜饮】李商隐 

卜夜容衰鬓，开筵属异方。烛分歌扇泪，雨送酒船香。 
江海三年客，乾坤百战场。谁能辞酩酊，淹卧剧清漳。知



   卷540_182 【江上】李商隐 

万里风来地，清江北望楼。云通梁苑路，月带楚城秋。 
刺字从漫灭，归途尚阻修。前程更烟水，吾道岂淹留。主



   卷540_183 【凉思】李商隐 

客去波平槛，蝉休露满枝。永怀当此节，倚立自移时。 
北斗兼春远，南陵寓使迟。天涯占梦数，疑误有新知。斋



   卷540_184 【鸾凤】李商隐 

旧镜鸾何处，衰桐凤不栖。金钱饶孔雀，锦段落山鸡。 
王子调清管，天人降紫泥。岂无云路分，相望不应迷。古



   卷540_185 【李卫公（德裕）】李商隐 

绛纱弟子音尘绝，鸾镜佳人旧会稀。
今日致身歌舞地，木棉花暖鹧鸪飞。



   卷540_186 【韦蟾（一作寄怀韦蟾）】李商隐 

谢家离别正凄凉，少傅临岐赌佩囊。
却忆短亭回首处，夜来烟雨满池塘。



   卷540_187 【自贶】李商隐 

陶令弃官后，仰眠书屋中。谁将五斗米，拟换北窗风。主



   卷540_188 【蝶】李商隐 

孤蝶小徘徊，翩翾粉翅开。并应伤皎洁，频近雪中来。古



   卷540_189 【夜意】李商隐 

帘垂幕半卷，枕冷被仍香。如何为相忆，魂梦过潇湘。主



   卷540_190 【因书】李商隐 

绝徼南通栈，孤城北枕江。猿声连月槛，鸟影落天窗。 
海石分棋子，郫筒当酒缸。生归话辛苦，别夜对凝釭。斋



   卷540_191 【奉寄安国大师兼简子蒙】李商隐 

忆奉莲花座，兼闻贝叶经。岩光分蜡屐，涧响入铜瓶。 
日下徒推鹤，天涯正对萤。鱼山羡曹植，眷属有文星。古



   卷540_192 【闲游】李商隐 

危亭题竹粉，曲沼嗅荷花。数日同携酒，平明不在家。 
寻幽殊未极，得句总堪夸。强下西楼去，西楼倚暮霞。知



   卷540_193 【县中恼饮席】李商隐 

晚醉题诗赠物华，罢吟还醉忘归家。
若无江氏五色笔，争奈河阳一县花。



   卷540_194 【题李上谟壁】李商隐 

旧著思玄赋，新编杂拟诗。江庭犹近别，山舍得幽期。 
嫩割周颙韭，肥烹鲍照葵。饱闻南烛酒，仍及拨醅时。古



   卷540_195 【江村题壁】李商隐 

沙岸竹森森，维艄听越禽。数家同老寿，一径自阴深。 
喜客尝留橘，应官说采金。倾壶真得地，爱日静霜砧。知



   卷540_196 【即日】李商隐 

桂林闻旧说，曾不异炎方。山响匡床语，花飘度腊香。 
几时逢雁足，著处断猿肠。独抚青青桂，临城忆雪霜。主



   卷540_197 【漫成五章】李商隐 

沈宋裁辞矜变律，王杨落笔得良朋。
当时自谓宗师妙，今日惟观对属能。

李杜操持事略齐，三才万象共端倪。
集仙殿与金銮殿，可是苍蝇惑曙鸡。

生儿古有孙征虏，嫁女今无王右军。
借问琴书终一世，何如旗盖仰三分。

代北偏师衔使节，关中裨将建行台。
不妨常日饶轻薄，且喜临戎用草莱。

郭令素心非黩武，韩公本意在和戎。
两都耆旧偏垂泪，临老中原见朔风。



   卷540_198 【射鱼曲】李商隐 

思牢弩箭磨青石，绣额蛮渠三虎力。寻潮背日伺泅鳞， 
贝阙夜移鲸失色。纤纤粉簳馨香饵，绿鸭回塘养龙水。 
含冰汉语远于天，何由回作金盘死。古



   卷540_199 【日高】李商隐 

镀镮故锦縻轻拖，玉xC不动便门锁。水精眠梦是何人， 
栏药日高红髲bQ。飞香上云春诉天，云梯十二门九关。 
轻身灭影何可望，粉蛾帖死屏风上。古



   卷540_200 【宫中曲】李商隐 

云母滤宫月，夜夜白于水。赚得羊车来，低扇遮黄子。 
水精不觉冷，自刻鸳鸯翅。蚕缕茜香浓，正朝缠左臂。 
巴笺两三幅，满写承恩字。欲得识青天，昨夜苍龙是。古



   卷540_201 【海上谣】李商隐 

桂水寒于江，玉兔秋冷咽。海底觅仙人，香桃如瘦骨。 
紫鸾不肯舞，满翅蓬山雪。借得龙堂宽，晓出揲云发。 
刘郎旧香炷，立见茂陵树。云孙帖帖卧秋烟， 
上元细字如蚕眠。斋



   卷540_202 【李夫人三首】李商隐 

一带不结心，两股方安髻。惭愧白茅人，月没教星替。知

剩结茱萸枝，多擘秋莲的。独自有波光，彩囊盛不得。古

蛮丝系条脱，妍眼和香屑。寿宫不惜铸南人， 
柔肠早被秋眸割。清澄有馀幽素香，鳏鱼渴凤真珠房。 
不知瘦骨类冰井，更许夜帘通晓霜。土花漠漠云茫茫， 
黄河欲尽天苍苍。古



   卷540_203 【景阳宫井双桐】李商隐 

秋港菱花干，玉盘明月蚀。血渗两枯心，情多去未得。 
徒经白门伴，不见丹山客。未待刻作人，愁多有魂魄。 
谁将玉盘与，不死翻相误。天更阔于江，孙枝觅郎主。 
昔妒邻宫槐，道类双眉敛。今日繁红樱，抛人占长簟。 
翠襦不禁绽，留泪啼天眼。寒灰劫尽问方知， 
石羊不去谁相绊。知



   卷540_204 【秋日晚思】李商隐 

桐槿日零落，雨馀方寂寥。枕寒庄蝶去，窗冷胤萤销。 
取适琴将酒，忘名牧与樵。平生有游旧，一一在烟霄。主



   卷540_205 【春宵自遣】李商隐 

地胜遗尘事，身闲念岁华。晚晴风过竹，深夜月当花。 
石乱知泉咽，苔荒任径斜。陶然恃琴酒，忘却在山家。斋



   卷540_206 【七夕偶题】李商隐 

宝婺摇珠佩，常娥照玉轮。灵归天上匹，巧遗世间人。 
花果香千户，笙竽滥四邻。明朝晒犊鼻，方信阮家贫。古



   卷540_207 【灵仙阁晚眺寄郓州韦评事】李商隐 

愚公方住谷，仁者本依山。共誓林泉志，胡为尊俎间。 
华莲开菡萏，荆玉刻孱颜。爽气临周道，岚光入汉关。 
满壶从蚁泛，高阁已苔斑。想就安车召，宁期负矢还。 
潘游全璧散，郭去半舟闲。定笑幽人迹，鸿轩不可攀。斋



   卷540_208 【幽居冬暮】李商隐 

羽翼摧残日，郊园寂寞时。晓鸡惊树雪，寒鹜守冰池。 
急景忽云暮，颓年浸已衰。如何匡国分，不与夙心期。古



   卷540_209 【过姚孝子庐偶书】李商隐 

拱木临周道，荒庐积古苔。鱼因感姜出，鹤为吊陶来。 
两鬓蓬常乱，双眸血不开。圣朝敦尔类，非独路人哀。知



   卷540_210 【赋得月照冰池】李商隐 

皓月方离海，坚冰正满池。金波双激射，璧彩两参差。 
影占徘徊处，光含的皪时。高低连素色，上下接清规。 
顾兔飞难定，潜鱼跃未期。鹊惊俱欲绕，狐听始无疑。 
似镜将盈手，如霜恐透肌。独怜游玩意，达晓不知疲。古



   卷540_211 【永乐县所居一草一木无非自栽今春悉已芳茂因书即事一章】李商隐 

手种悲陈事，心期玩物华。柳飞彭泽雪，桃散武陵霞。 
枳嫩栖鸾叶，桐香待凤花。绶藤萦弱蔓，袍草展新芽。 
学植功虽倍，成蹊迹尚赊。芳年谁共玩，终老邵平瓜。古



   卷540_212 【南潭上亭宴集以疾后至因而抒情】李商隐 

马卿聊应召，谢傅已登山。歌发百花外，乐调深竹间。 
鹢舟萦远岸，鱼钥启重关。莺蝶如相引，烟萝不暇攀。 
佳人启玉齿，上客颔朱颜。肯念沉痾士，俱期倒载还。古



   卷540_213 【寒食行次冷泉驿】李商隐 

驿途仍近节，旅宿倍思家。独夜三更月，空庭一树花。 
介山当驿秀，汾水绕关斜。自怯春寒苦，那堪禁火赊。知



   卷540_214 【寄华岳孙逸人】李商隐 

灵岳几千仞，老松逾百寻。攀崖仍蹑壁，啖叶复眠阴。 
海上呼三岛，斋中戏五禽。唯应逢阮籍，长啸作鸾音。主



   卷540_215 【戏题赠稷山驿吏王全】李商隐 

绛台驿吏老风尘，耽酒成仙几十春。
过客不劳询甲子，惟书亥字与时人。



   卷540_216 【和韦潘前辈七月十二日夜泊池州城下先寄上李使君】李商隐 

桂含爽气三秋首，蓂吐中旬二叶新。
正是澄江如练处，玄晖应喜见诗人。



   卷540_217 【花下醉】李商隐 

寻芳不觉醉流霞，倚树沉眠日已斜。
客散酒醒深夜后，更持红烛赏残花。



   卷540_218 【所居永乐县久旱，县宰祈祷得雨，因赋诗】李商隐 

甘膏滴滴是精诚，昼夜如丝一尺盈。
只怪闾阎喧鼓吹，邑人同报朿长生。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十一 
 
   
　 
　

　
 　



   卷541_1 【正月十五夜闻京有灯，恨不得观】李商隐 

月色灯光满帝都，香车宝辇隘通衢。
身闲不睹中兴盛，羞逐乡人赛紫姑。



   卷541_2 【赠赵协律皙】李商隐 

俱识孙公与谢公，二年歌哭处还同。已叨邹马声华末， 
更共刘卢族望通。南省恩深宾馆在，东山事往妓楼空。 
不堪岁暮相逢地，我欲西征君又东。斋



   卷541_3 【摇落】李商隐 

摇落伤年日，羁留念远心。水亭吟断续，月幌梦飞沉。 
古木含风久，疏萤怯露深。人闲始遥夜，地迥更清砧。 
结爱曾伤晚，端忧复至今。未谙沧海路，何处玉山岑。 
滩激黄牛暮，云屯白帝阴。遥知沾洒意，不减欲分襟。主



   卷541_4 【滞雨】李商隐 

滞雨长安夜，残灯独客愁。故乡云水地，归梦不宜秋。古



   卷541_5 【偶题二首】李商隐 

小亭闲眠微醉消，山榴海柏枝相交。
水文簟上琥珀枕，傍有堕钗双翠翘。

清月依微香露轻，曲房小院多逢迎。
春丛定见饶栖鸟，饮罢莫持红烛行。



   卷541_6 【月】李商隐 

过水穿楼触处明，藏人带树远含清。
初生欲缺虚惆怅，未必圆时即有情。



   卷541_7 【夜冷】李商隐 

树绕池宽月影多，村砧坞笛隔风萝。
西亭翠被馀香薄，一夜将愁向败荷。



   卷541_8 【正月崇让宅】李商隐 

密锁重关掩绿苔，廊深阁迥此徘徊。先知风起月含晕， 
尚自露寒花未开。蝙拂帘旌终展转，鼠翻窗网小惊猜。 
背灯独共馀香语，不觉犹歌起夜来。知



   卷541_9 【城外】李商隐 

露寒风定不无情，临水当山又隔城。
未必明时胜蚌蛤，一生长共月亏盈。



   卷541_10 【撰彭阳公志文毕有感】李商隐 

延陵留表墓，岘首送沈碑。敢伐不加点，犹当无愧辞。 
百生终莫报，九死谅难追。待得生金后，川原亦几移。古



   卷541_11 【北青萝】李商隐 

残阳西入崦，茅屋访孤僧。落叶人何在，寒云路几层。 
独敲初夜磬，闲倚一枝藤。世界微尘里，吾宁爱与憎。知



   卷541_12 【戏赠张书记】李商隐 

别馆君孤枕，空庭我闭关。池光不受月，野气欲沉山。 
星汉秋方会，关河梦几还。危弦伤远道，明镜惜红颜。 
古木含风久，平芜尽日闲。心知两愁绝，不断若寻环。知



   卷541_13 【幽人】李商隐 

丹灶三年火，苍崖万岁藤。樵归说逢虎，棋罢正留僧。 
星斗同秦分，人烟接汉陵。东流清渭苦，不尽照衰兴。主



   卷541_14 【念远】李商隐 

日月淹秦甸，江湖动越吟。苍桐应露下，白阁自云深。 
皎皎非鸾扇，翘翘失凤簪。床空鄂君被，杵冷女媭砧。 
北思惊沙雁，南情属海禽。关山已摇落，天地共登临。主



   卷541_15 【过故崔兖海宅与崔明秀才话旧因寄旧僚杜赵李三掾】李商隐 

绛帐恩如昨，乌衣事莫寻。诸生空会葬，旧掾已华簪。 
共入留宾驿，俱分市骏金。莫凭无鬼论，终负托孤心。斋



   卷541_16 【微雨】李商隐 

初随林霭动，稍共夜凉分。窗迥侵灯冷，庭虚近水闻。知



   卷541_17 【南山赵行军新诗盛称游宴之洽，因寄一绝】李商隐 

莲幕遥临黑水津，櫜鞬无事但寻春。
梁王司马非孙武，且免宫中斩美人。



   卷541_18 【曲江】李商隐 

望断平时翠辇过，空闻子夜鬼悲歌。金舆不返倾城色， 
玉殿犹分下苑波。死忆华亭闻唳鹤，老忧王室泣铜驼。 
天荒地变心虽折，若比阳春意未多。斋



   卷541_19 【景阳井】李商隐 

景阳宫井剩堪悲，不尽龙鸾誓死期。
肠断吴王宫外水，浊泥犹得葬西施。



   卷541_20 【故番禺侯以赃罪致不辜，事觉，母者他日过其门】李商隐 

饮鸩非君命，兹身亦厚亡。江陵从种橘，交广合投香。 
不见千金子，空馀数仞墙。杀人须显戮，谁举汉三章。主



   卷541_21 【咏云】李商隐 

捧月三更断，藏星七夕明。才闻飘迥路，旋见隔重城。 
潭暮随龙起，河秋压雁声。只应惟宋玉，知是楚神名。斋



   卷541_22 【夜出西溪】李商隐 

东府忧春尽，西溪许日曛。月澄新涨水，星见欲销云。 
柳好休伤别，松高莫出群。军书虽倚马，犹未当能文。古



   卷541_23 【效长吉】李商隐 

长长汉殿眉，窄窄楚宫衣。镜好鸾空舞，帘疏燕误飞。 
君王不可问，昨夜约黄归。知



   卷541_24 【柳】李商隐 

江南江北雪初消，漠漠轻黄惹嫩条。灞岸已攀行客手， 
楚宫先骋舞姬腰。清明带雨临官道，晚日含风拂野桥。 
如线如丝正牵恨，王孙归路一何遥。知



   卷541_25 【九月於东逢雪】李商隐 

举家忻共报，秋雪堕前峰。岭外他年忆，於东此日逢。 
粒轻还自乱，花薄未成重。岂是惊离鬓，应来洗病容。主



   卷541_26 【四皓庙】李商隐 

本为留侯慕赤松，汉庭方识紫芝翁。
萧何只解追韩信，岂得虚当第一功。



   卷541_27 【送阿龟归华】李商隐 

草堂归意背烟萝，黄绶垂腰不奈何。
因汝华阳求药物，碧松根下茯苓多。



   卷541_28 【九日】李商隐 

曾共山翁把酒时，霜天白菊绕阶墀。十年泉下无人问， 
九日樽前有所思。不学汉臣栽苜蓿，空教楚客咏江蓠。 
郎君官贵施行马，东阁无因再得窥。主



   卷541_29 【僧院牡丹】李商隐 

薄叶风才倚，枝轻雾不胜。开先如避客，色浅为依僧。 
粉壁正荡水，缃帏初卷灯。倾城惟待笑，要裂几多缯。斋



   卷541_30 【赠司勋杜十三员外】李商隐 

杜牧司勋字牧之，清秋一首杜秋诗。前身应是梁江总， 
名总还曾字总持。心铁已从干镆利，鬓丝休叹雪霜垂。 
汉江远吊西江水，羊祜韦丹尽有碑。斋



   卷541_31 【高花】李商隐 

花将人共笑，篱外露繁枝。宋玉临江宅，墙低不碍窥。知



   卷541_32 【嘲桃】李商隐 

无赖夭桃面，平时露井东。春风为开了，却拟笑春风。斋



   卷541_33 【送丰都李尉】李商隐 

万古商於地，凭君泣路岐。固难寻绮季，可得信张仪。 
雨气燕先觉，叶阴蝉遽知。望乡尤忌晚，山晚更参差。古



   卷541_34 【天平公座中呈令狐令公时蔡京在坐京曾为僧徒故有第五句】李商隐 

罢执霓旌上醮坛，慢妆娇树水晶盘。更深欲诉蛾眉敛， 
衣薄临醒玉艳寒。白足禅僧思败道，青袍御史拟休官。 
虽然同是将军客，不敢公然子细看。古



   卷541_35 【江上忆严五广休（一本入集外诗）】李商隐 

征南幕下带长刀，梦笔深藏五色毫。
逢著澄江不敢咏，镇西留与谢功曹。



   卷541_36 【饯席重送从叔余之梓州】李商隐 

莫叹万重山，君还我未还。武关犹怅望，何况百牢关。古



   卷541_37 【访隐】李商隐 

路到层峰断，门依老树开。月从平楚转，泉自上方来。 
薤白罗朝馔，松黄暖夜杯。相留笑孙绰，空解赋天台。知



   卷541_38 【寓兴】李商隐 

薄宦仍多病，从知竟远游。谈谐叨客礼，休浣接冥搜。 
树好频移榻，云奇不下楼。岂关无景物，自是有乡愁。主



   卷541_39 【东南】李商隐 

东南一望日中乌，欲逐羲和去得无。
且向秦楼棠树下，每朝先觅照罗敷。



   卷541_40 【归来】李商隐 

旧隐无何别，归来始更悲。难寻白道士，不见惠禅师。 
草径虫鸣急，沙渠水下迟。却将波浪眼，清晓对红梨。知



   卷541_41 【子直晋昌李花（得分字）】李商隐 

吴馆何时熨，秦台几夜熏。绡轻谁解卷，香异自先闻。 
月里谁无姊，云中亦有君。樽前见飘荡，愁极客襟分。主



   卷541_42 【河清与赵氏昆季宴集得拟杜工部】李商隐 

胜概殊江右，佳名逼渭川。虹收青嶂雨，鸟没夕阳天。 
客鬓行如此，沧波坐渺然。此中真得地，漂荡钓鱼船。斋



   卷541_43 【寓目】李商隐 

园桂悬心碧，池莲饫眼红。此生真远客，几别即衰翁。 
小幌风烟入，高窗雾雨通。新知他日好，锦瑟傍朱栊。古



   卷541_44 【题道静院院在中条山故王颜中丞所置虢州刺史…写真存焉】李商隐 

紫府丹成化鹤群，青松手植变龙文。壶中别有仙家日， 
岭上犹多隐士云。独坐遗芳成故事，褰帷旧貌似元君。 
自怜筑室灵山下，徒望朝岚与夕曛。古



   卷541_45 【赋得桃李无言】李商隐 

夭桃花正发，秾李蕊方繁。应候非争艳，成蹊不在言。 
静中霞暗吐，香处雪潜翻。得意摇风态，含情泣露痕。 
芬芳光上苑，寂默委中园。赤白徒自许，幽芳谁与论。古



   卷541_46 【登霍山驿楼】李商隐 

庙列前峰迥，楼开四望穷。岭鼷岚色外，陂雁夕阳中。 
弱柳千条露，衰荷一面风。壶关有狂孽，速继老生功。知



   卷541_47 【寄和水部马郎中题兴德驿，时昭义已平】李商隐 

仙郎倦去心，郑驿暂登临。水色潇湘阔，沙程朔漠深。 
鹢舟时往复，鸥鸟恣浮沉。更想逢归马，悠悠岳树阴。主



   卷541_48 【题小松】李商隐 

怜君孤秀植庭中，细叶轻阴满座风。桃李盛时虽寂寞， 
雪霜多后始青葱。一年几变枯荣事，百尺方资柱石功。 
为谢西园车马客，定悲摇落尽成空。主



   卷541_49 【行次昭应县道上，送户部李郎中充昭义攻讨】李商隐 

将军大旆扫狂童，诏选名贤赞武功。暂逐虎牙临故绛， 
远含鸡舌过新丰。鱼游沸鼎知无日，鸟覆危巢岂待风。 
早勒勋庸燕石上，伫光纶綍汉廷中。主



   卷541_50 【水斋】李商隐 

多病欣依有道邦，南塘宴起想秋江。卷帘飞燕还拂水， 
开户暗虫犹打窗。更阅前题已披卷，仍斟昨夜未开缸。 
谁人为报故交道，莫惜鲤鱼时一双。主



   卷541_51 【奉同诸公题河中任中丞新创河亭四韵之作】李商隐 

万里谁能访十洲，新亭云构压中流。河鲛纵玩难为室， 
海蜃遥惊耻化楼。左右名山穷远目，东西大道锁轻舟。 
独留巧思传千古，长与蒲津作胜游。主



   卷541_52 【过故府中武威公交城旧庄感事（武威公王茂元也）】李商隐 

信陵亭馆接郊畿，幽象遥通晋水祠。日落高门喧燕雀， 
风飘大树撼熊罴。新蒲似笔思投日，芳草如茵忆吐时。 
山下只今黄绢字，泪痕犹堕六州儿。主



   卷541_53 【赠田叟】李商隐 

荷筱衰翁似有情，相逢携手绕村行。烧畬晓映远山色， 
伐树暝传深谷声。鸥鸟忘机翻浃洽，交亲得路昧平生。 
抚躬道地诚感激，在野无贤心自惊。主



   卷541_54 【赠别前蔚州契苾使君】李商隐 

何年部落到阴陵，奕世勤王国史称。夜卷牙旗千帐雪， 
朝飞羽骑一河冰。蕃儿襁负来青冢，狄女壶浆出白登。 
日晚鸊鹈泉畔猎，路人遥识郅都鹰。主



   卷541_55 【和人题真娘墓（真娘吴中乐妓墓在虎丘山下寺中）】李商隐 

虎丘山下剑池边，长遣游人叹逝川。罥树断丝悲舞席， 
出云清梵想歌筵。柳眉空吐效颦叶，榆荚还飞买笑钱。 
一自香魂招不得，只应江上独婵娟。主



   卷541_56 【人日即事】李商隐 

文王喻复今朝是，子晋吹笙此日同。舜格有苗旬太远， 
周称流火月难穷。镂金作胜传荆俗，翦彩为人起晋风。 
独想道衡诗思苦，离家恨得二年中。主



   卷541_57 【春日寄怀】李商隐 

世间荣落重逡巡，我独丘园坐四春。纵使有花兼有月， 
可堪无酒又无人。青袍似草年年定，白发如丝日日新。 
欲逐风波千万里，未知何路到龙津。主



   卷541_58 【和刘评事永乐闲居见寄】李商隐 

白社幽闲君暂居，青云器业我全疏。看封谏草归鸾掖， 
尚贲衡门待鹤书。莲耸碧峰关路近，荷翻翠扇水堂虚。 
自探典籍忘名利，欹枕时惊落蠹鱼。主



   卷541_59 【和马郎中移白菊见示】李商隐 

陶诗只采黄金实，郢曲新传白雪英。素色不同篱下发， 
繁花疑自月中生。浮杯小摘开云母，带露全移缀水精。 
偏称含香五字客，从兹得地始芳荣。主



   卷541_60 【喜闻太原同院崔侍御台拜兼寄在台三二同年之什】李商隐 

鹏鱼何事遇屯同，云水升沉一会中。刘放未归鸡树老， 
邹阳新去兔园空。寂寥我对先生柳，赫奕君乘御史骢。 
若向南台见莺友，为传垂翅度春风。主



   卷541_61 【喜雪】李商隐 

朔雪自龙沙，呈祥势可嘉。有田皆种玉，无树不开花。 
班扇慵裁素，曹衣讵比麻。鹅归逸少宅，鹤满令威家。 
寂寞门扉掩，依稀履迹斜。人疑游面市，马似困盐车。 
洛水妃虚妒，姑山客漫夸。联辞虽许谢，和曲本惭巴。 
粉署闱全隔，霜台路正赊。此时倾贺酒，相望在京华。古



   卷541_62 【柳枝五首】李商隐 

花房与蜜脾，蜂雄蛱蝶雌。同时不同类，那复更相思。主

本是丁香树，春条结始生。玉作弹棋局，中心亦不平。知

嘉瓜引蔓长，碧玉冰寒浆。东陵虽五色，不忍值牙香。古

柳枝井上蟠，莲叶浦中干。锦鳞与绣羽，水陆有伤残。斋

画屏绣步障，物物自成双。如何湖上望，只是见鸳鸯。主



   卷541_63 【燕台四首·春】李商隐 

风光冉冉东西陌，几日娇魂寻不得。蜜房羽客类芳心， 
冶叶倡条遍相识。暖蔼辉迟桃树西，高鬟立共桃鬟齐。 
雄龙雌凤杳何许，絮乱丝繁天亦迷。醉起微阳若初曙， 
映帘梦断闻残语。愁将铁网罥珊瑚，海阔天翻迷处所。 
衣带无情有宽窄，春烟自碧秋霜白。研丹擘石天不知， 
愿得天牢锁冤魄。夹罗委箧单绡起，香肌冷衬琤琤珮。 
今日东风自不胜，化作幽光入西海。主



   卷541_64 【燕台四首·夏】李商隐 

前阁雨帘愁不卷，后堂芳树阴阴见。石城景物类黄泉， 
夜半行郎空柘弹。绫扇唤风阊阖天，轻帷翠幕波渊旋。 
蜀魂寂寞有伴未，几夜瘴花开木棉。桂宫留影光难取， 
嫣薰兰破轻轻语。直教银汉堕怀中，未遣星妃镇来去。 
浊水清波何异源，济河水清黄河浑。安得薄雾起缃裙， 
手接云輧呼太君。斋



   卷541_65 【燕台四首·秋】李商隐 

月浪冲天天宇湿，凉蟾落尽疏星入。云屏不动掩孤嚬， 
西楼一夜风筝急。欲织相思花寄远，终日相思却相怨。 
但闻北斗声回环，不见长河水清浅。金鱼锁断红桂春， 
古时尘满鸳鸯茵。堪悲小苑作长道，玉树未怜亡国人。 
瑶琴愔愔藏楚弄，越罗冷薄金泥重。帘钩鹦鹉夜惊霜， 
唤起南云绕云梦。双珰丁丁联尺素，内记湘川相识处。 
歌唇一世衔雨看，可惜馨香手中故。斋



   卷541_66 【燕台四首·冬】李商隐 

天东日出天西下，雌凤孤飞女龙寡。青溪白石不相望， 
堂中远甚苍梧野。冻壁霜华交隐起，芳根中断香心死。 
浪乘画舸忆蟾蜍，月娥未必婵娟子。楚管蛮弦愁一概， 
空城舞罢腰支在。当时欢向掌中销，桃叶桃根双姊妹。 
破鬟矮堕凌朝寒，白玉燕钗黄金蝉。风车雨马不持去， 
蜡烛啼红怨天曙。古



   卷541_67 【河内诗二首】李商隐 

鼍鼓沉沉虬水咽，秦丝不上蛮弦绝。常娥衣薄不禁寒， 
蟾蜍夜艳秋河月。碧城冷落空蒙烟，帘轻幕重金钩栏。 
灵香不下两皇子，孤星直上相风竿。八桂林边九芝草， 
短襟小鬓相逢道。入门暗数一千春，愿去闰年留月小。 
栀子交加香蓼繁，停辛伫苦留待君。主

阊门日下吴歌远，陂路绿菱香满满。后溪暗起鲤鱼风， 
船旗闪断芙蓉干。轻身奉君畏身轻，双桡两桨樽酒清。 
莫因风雨罢团扇，此曲断肠惟北声。低楼小径城南道， 
犹自金鞍对芳草。主



   卷541_68 【赠送前刘五经映三十四韵】李商隐 

建国宜师古，兴邦属上庠。从来以儒戏，安得振朝纲。 
叔世何多难，兹基遂已亡。泣麟犹委吏，歌凤更佯狂。 
屋壁馀无几，焚坑逮可伤。挟书秦二世，坏宅汉诸王。 
草草临盟誓，区区务富强。微茫金马署，狼藉斗鸡场。 
尽欲心无窍，皆如面正墙。惊疑豹文鼠，贪窃虎皮羊。 
南渡宜终否，西迁冀小康。策非方正士，贡绝孝廉郎。 
海鸟悲钟鼓，狙公畏服裳。多岐空扰扰，幽室竟伥伥。 
凝邈为时范，虚空作士常。何由羞五霸，直自呰三皇。 
别派驱杨墨，他镳并老庄。诗书资破冢，法制困探囊。 
周礼仍存鲁，隋师果禅唐。鼎新麾一举，革故法三章。 
星宿森文雅，风雷起退藏。缧囚为学切，掌故受经忙。 
夫子时之彦，先生迹未荒。褐衣终不召，白首兴难忘。 
感激殊非圣，栖迟到异粻。片辞褒有德，一字贬无良。 
燕地尊邹衍，西河重卜商。式闾真道在，拥彗信谦光。 
获预青衿列，叨来绛帐旁。虽从各言志，还要大为防。 
勿谓孤寒弃，深忧讦直妨。叔孙谗易得，盗跖暴难当。 
雁下秦云黑，蝉休陇叶黄。莫逾巾屦念，容许后升堂。古



   卷541_69 【哭遂州萧侍郎二十四韵（萧浣）】李商隐 

遥作时多难，先令祸有源。初惊逐客议，旋骇党人冤。 
密侍荣方入，司刑望愈尊。皆因优诏用，实有谏书存。 
苦雾三辰没，穷阴四塞昏。虎威狐更假，隼击鸟逾喧。 
徒欲心存阙，终遭耳属垣。遗音和蜀魄，易箦对巴猿。 
有女悲初寡，无男泣过门。朝争屈原草，庙馁莫敖魂。 
迥阁伤神峻，长江极望翻。青云宁寄意，白骨始沾恩。 
早岁思东阁，为邦属故园。登舟惭郭泰，解榻愧陈蕃。 
分以忘年契，情犹锡类敦。公先真帝子，我系本王孙。 
啸傲张高盖，从容接短辕。秋吟小山桂，春醉后堂萱。 
自叹离通籍，何尝忘叫阍。不成穿圹入，终拟上书论。 
多士还鱼贯，云谁正骏奔。暂能诛倏忽，长与问乾坤。 
蚁漏三泉路，螀啼百草根。始知同泰讲，徼福是虚言。斋



   卷541_70 【送千牛李将军赴阙五十韵】李商隐 

照席琼枝秀，当年紫绶荣。班资古直阁，勋伐旧西京。 
在昔王纲紊，因谁国步清。如无一战霸，安有大横庚。 
内竖依凭切，凶门责望轻。中台终恶直，上将更要盟。 
丹陛祥烟灭，皇闱杀气横。喧阗众狙怒，容易八蛮惊。 
梼杌宽之久，防风戮不行。素来矜异类，此去岂亲征。 
舍鲁真非策，居邠未有名。曾无力牧御，宁待雨师迎。 
火箭侵乘石，云桥逼禁营。何时绝刁斗，不夜见欃枪。 
屡亦闻投鼠，谁其敢射鲸。世情休念乱，物议笑轻生。 
大卤思龙跃，苍梧失象耕。灵衣沾愧汗，仪马困阴兵。 
别馆兰薰酷，深宫蜡焰明。黄山遮舞态，黑水断歌声。 
纵未移周鼎，何辞免赵坑。空拳转斗地，数板不沈城。 
且欲凭神算，无因计力争。幽囚苏武节，弃市仲由缨。 
下殿言终验，增埤事早萌。蒸鸡殊减膳，屑麹异和羹。 
否极时还泰，屯馀运果亨。流离几南渡，仓卒得西平。 
神鬼收昏黑，奸凶首满盈。官非督护贵，师以丈人贞。 
覆载还高下，寒暄急改更。马前烹莽卓，坛上揖韩彭。 
扈跸三才正，回军六合晴。此时惟短剑，仍世尽双旌。 
顾我由群从，逢君叹老成。庆流归嫡长，贻厥在名卿。 
隼击须当要，鹏抟莫问程。趋朝排玉座，出位泣金茎。 
幸藉梁园赋，叨蒙许氏评。中郎推贵婿，定远重时英。 
政已标三尚，人今伫一鸣。长刀悬月魄，快马骇星精。 
披豁惭深眷，睽离动素诚。蕙留春晼晚，松待岁峥嵘。 
异县期回雁，登时已饭鲭。去程风刺刺，别夜漏丁丁。 
庾信生多感，杨朱死有情。弦危中妇瑟，甲冷想夫筝。 
会与秦楼凤，俱听汉苑莺。洛川迷曲沼，烟月两心倾。知



   卷541_71 【咏怀寄秘阁旧僚二十六韵】李商隐 

年鬓日堪悲，衡茅益自嗤。攻文枯若木，处世钝如锤。 
敢忘垂堂戒，宁将暗室欺。悬头曾苦学，折臂反成医。 
仆御嫌夫懦，孩童笑叔痴。小男方嗜栗，幼女漫忧葵。 
遇炙谁先啖，逢齑即便吹。官衔同画饼，面貌乏凝脂。 
典籍将蠡测，文章若管窥。图形翻类狗，入梦肯非罴。 
自哂成书簏，终当咒酒卮。懒沾襟上血，羞镊镜中丝。 
橐籥言方喻，樗蒱齿讵知。事神徒惕虑，佞佛愧虚辞。 
曲艺垂麟角，浮名状虎皮。乘轩宁见宠，巢幕更逢危。 
礼俗拘嵇喜，侯王忻戴逵。途穷方结舌，静胜但支颐。 
粝食空弹剑，亨衢讵置锥。柏台成口号，芸阁暂肩随。 
悔逐迁莺伴，谁观择虱时。瓮间眠太率，床下隐何卑。 
奋迹登弘阁，摧心对董帷。校雠如有暇，松竹一相思。古



   卷541_72 【戊辰会静中出贻同志二十韵】李商隐 

大道谅无外，会越自登真。丹元子何索，在己莫问邻。 
蒨璨玉琳华，翱翔九真君。戏掷万里火，聊召六甲旬。 
瑶简被灵诰，持符开七门。金铃摄群魔，绛节何兟兟。 
吟弄东海若，笑倚扶桑春。三山诚迥视，九州扬一尘。 
我本玄元胄，禀华由上津。中迷鬼道乐，沉为下土民。 
托质属太阴，炼形复为人。誓将覆宫泽，安此真与神。 
龟山有慰荐，南真为弥纶。玉管会玄圃，火枣承天姻。 
科车遏故气，侍香传灵氛。飘飖被青霓，婀娜佩紫纹。 
林洞何其微，下仙不与群。丹泥因未控，万劫犹逡巡。 
荆芜既以薙，舟壑永无湮。相期保妙命，腾景侍帝宸。知



   卷541_73 【和郑愚赠汝阳王孙家筝妓二十韵】李商隐 

冰雾怨何穷，秦丝娇未已。寒空烟霞高，白日一万里。 
碧嶂愁不行，浓翠遥相倚。茜袖捧琼姿，皎日丹霞起。 
孤猿耿幽寂，西风吹白芷。回首苍梧深，女萝闭山鬼。 
荒郊白鳞断，别浦晴霞委。长彴压河心，白道连地尾。 
秦人昔富家，绿窗闻妙旨。鸿惊雁背飞，象床殊故里。 
因令五十丝，中道分宫徵。斗粟配新声，娣侄徒纤指。 
风流大堤上，怅望白门里。蠹粉实雌弦，灯光冷如水。 
羌管促蛮柱，从醉吴宫耳。满内不扫眉，君王对西子。 
初花惨朝露，冷臂凄愁髓。一曲送连钱，远别长于死。 
玉砌衔红兰，妆窗结碧绮。九门十二关，清晨禁桃李。主



   卷541_74 【四年…遂作忆雪又作残雪诗各一百言以寄情于游旧·忆雪】李商隐 

爱景人方乐，同雪候稍愆。徒闻周雅什，愿赋朔风篇。 
欲俟千箱庆，须资六出妍。咏留飞絮后，歌唱落梅前。 
庭树思琼蕊，妆楼认粉绵。瑞邀盈尺日，丰待两岐年。 
预约延枚酒，虚乘访戴船。映书孤志业，披氅阻神仙。 
几向霜阶步，频将月幌褰。玉京应已足，白屋但颙然。古



   卷541_75 【四年冬以退居蒲之永乐渴然有农夫望岁之志…游旧·残雪】李商隐 

旭日开晴色，寒空失素尘。绕墙全剥粉，傍井渐消银。 
刻兽摧盐虎，为山倒玉人。珠还犹照魏，璧碎尚留秦。 
落日惊侵昼，馀光误惜春。檐冰滴鹅管，屋瓦镂鱼鳞。 
岭霁岚光坼，松暄翠粒新。拥林愁拂尽，著砌恐行频。 
焦寝忻无患，梁园去有因。莫能知帝力，空此荷平均。主



   卷541_76 【大卤平后移家到永乐县居书怀十韵寄刘韦…于此县寄居】李商隐 

驱马绕河干，家山照露寒。依然五柳在，况值百花残。 
昔去惊投笔，今来分挂冠。不忧悬磬乏，乍喜覆盂安。 
甑破宁回顾，舟沉岂暇看。脱身离虎口，移疾就猪肝。 
鬓入新年白，颜无旧日丹。自悲秋获少，谁惧夏畦难。 
逸志忘鸿鹄，清香披蕙兰。还持一杯酒，坐想二公欢。古



   卷541_77 【河阳诗】李商隐 

黄河摇溶天上来，玉楼影近中天台。龙头泻酒客寿杯， 
主人浅笑红玫瑰。梓泽东来七十里，长沟复堑埋云子。 
可惜秋眸一脔光，汉陵走马黄尘起。南浦老鱼腥古涎， 
真珠密字芙蓉篇。湘中寄到梦不到，衰容自去抛凉天。 
忆得蛟丝裁小卓，蛱蝶飞回木绵薄。绿绣笙囊不见人， 
一口红霞夜深嚼。幽兰泣露新香死，画图浅缥松溪水。 
楚丝微觉竹枝高，半曲新辞写绵纸。巴西夜市红守宫， 
后房点臂斑斑红。堤南渴雁自飞久，芦花一夜吹西风。 
晓帘串断蜻蜓翼，罗屏但有空青色。玉湾不钓三千年， 
莲房暗被蛟龙惜。湿银注镜井口平，鸾钗映月寒铮铮。 
不知桂树在何处，仙人不下双金茎。百尺相风插重屋， 
侧近嫣红伴柔绿。百劳不识对月郎，湘竹千条为一束。斋



   卷541_78 【自桂林奉使江陵途中感怀寄献尚书】李商隐 

下客依莲幕，明公念竹林。纵然膺使命，何以奉徽音。 
投刺虽伤晚，酬恩岂在今。迎来新琐闼，从到碧瑶岑。 
水势初知海，天文始识参。固惭非贾谊，惟恐后陈琳。 
前席惊虚辱，华樽许细斟。尚怜秦痔苦，不遣楚醪沈。 
既载从戎笔，仍披选胜襟。泷通伏波柱，帘对有虞琴。 
宅与严城接，门藏别岫深。阁凉松冉冉，堂静桂森森。 
社内容周续，乡中保展禽。白衣居士访，乌帽逸人寻。 
佞佛将成传，耽书或类淫。长怀五羖赎，终著九州箴。 
良讯封鸳绮，馀光借玳簪。张衡愁浩浩，沈约瘦愔愔。 
芦白疑粘鬓，枫丹欲照心。归期无雁报，旅抱有猿侵。 
短日安能驻，低云只有阴。乱鸦冲晒网，寒女簇遥砧。 
东道违宁久，西园望不禁。江生魂黯黯，泉客泪涔涔。 
逸翰应藏法，高辞肯浪吟。数须传庾翼，莫独与卢谌。 
假寐凭书簏，哀吟叩剑镡。未尝贪偃息，那复议登临。 
彼美回清镜，其谁受曲针。人皆向燕路，无乃费黄金。斋



   卷541_79 【送从翁从东川弘农尚书幕】李商隐 

大镇初更帅，嘉宾素见邀。使车无远近，归路更烟霄。 
稳放骅骝步，高安翡翠巢。御风知有在，去国肯无聊。 
早忝诸孙末，俱从小隐招。心悬紫云阁，梦断赤城标。 
素女悲清瑟，秦娥弄玉箫。山连玄圃近，水接绛河遥。 
岂意闻周铎，翻然慕舜韶。皆辞乔木去，远逐断蓬飘。 
薄俗谁其激，斯民已甚恌。鸾皇期一举，燕雀不相饶。 
敢共颓波远，因之内火烧。是非过别梦，时节惨惊飙。 
未至谁能赋，中干欲病痟。屡曾纡锦绣，勉欲报琼瑶。 
我恐霜侵鬓，君先绶挂腰。甘心与陈阮，挥手谢松乔。 
锦里差邻接，云台闭寂寥。一川虚月魄，万崦自芝苗。 
瘴雨泷间急，离魂峡外销。非关无烛夜，其奈落花朝。 
几处逢鸣佩，何筵不翠翘。蛮童骑象舞，江市卖鲛绡。 
南诏知非敌，西山亦屡骄。勿贪佳丽地，不为圣明朝。 
少减东城饮，时看北斗杓。莫因乖别久，遂逐岁寒凋。 
盛幕开高宴，将军问故僚。为言公玉季，早日弃渔樵。斋



   卷541_80 【李肱所遗画松诗书两纸得四十韵】李商隐 

万草已凉露，开图披古松。青山遍沧海，此树生何峰。 
孤根邈无倚，直立撑鸿濛。端如君子身，挺若壮士胸。 
樛枝势夭矫，忽欲蟠拏空。又如惊螭走，默与奔云逢。 
孙枝擢细叶，旖旎狐裘茸。邹颠蓐发软，丽姬眉黛浓。 
视久眩目睛，倏忽变辉容。竦削正稠直，婀娜旋敷峰。 
又如洞房冷，翠被张穹笼。亦若暨罗女，平旦妆颜容。 
细疑袭气母，猛若争神功。燕雀固寂寂，雾露常冲冲。 
香兰愧伤暮，碧竹惭空中。可集呈瑞凤，堪藏行雨龙。 
淮山桂偃蹇，蜀郡桑重童。枝条亮眇脆，灵气何由同。 
昔闻咸阳帝，近说稽山侬。或著仙人号，或以大夫封。 
终南与清都，烟雨遥相通。安知夜夜意，不起西南风。 
美人昔清兴，重之犹月钟。宝笥十八九，香缇千万重。 
一旦鬼瞰室，稠叠张羉罿。赤羽中要害，是非皆匆匆。 
生如碧海月，死践霜郊蓬。平生握中玩，散失随奴童。 
我闻照妖镜，及与神剑锋。寓身会有地，不为凡物蒙。 
伊人秉兹图，顾眄择所从。而我何为者，开颜捧灵踪。 
报以漆鸣琴，悬之真珠栊。是时方暑夏，座内若严冬。 
忆昔谢四骑，学仙玉阳东。千株尽若此，路入琼瑶宫。 
口咏玄云歌，手把金芙蓉。浓蔼深霓袖，色映琅玕中。 
悲哉堕世网，去之若遗弓。形魄天坛上，海日高瞳瞳。 
终骑紫鸾归，持寄扶桑翁。知



   卷541_81 【戏题枢言草阁三十二韵】李商隐 

君家在河北，我家在山西。百岁本无业，阴阴仙李枝。 
尚书文与武，战罢幕府开。君从渭南至，我自仙游来。 
平昔苦南北，动成云雨乖。逮今两携手，对若床下鞋。 
夜归碣石馆，朝上黄金台。我有苦寒调，君抱阳春才。 
年颜各少壮，发绿齿尚齐。我虽不能饮，君时醉如泥。 
政静筹画简，退食多相携。扫掠走马路，整顿射雉翳。 
春风二三月，柳密莺正啼。清河在门外，上与浮云齐。 
欹冠调玉琴，弹作松风哀。又弹明君怨，一去怨不回。 
感激坐者泣，起视雁行低。翻忧龙山雪，却杂胡沙飞。 
仲容铜琵琶，项直声凄凄。上贴金捍拨，画为承露鸡。 
君时卧掁触，劝客白玉杯。苦云年光疾，不饮将安归。 
我赏此言是，因循未能谐。君言中圣人，坐卧莫我违。 
榆荚乱不整，杨花飞相随。上有白日照，下有东风吹。 
青楼有美人，颜色如玫瑰。歌声入青云，所痛无良媒。 
少年苦不久，顾慕良难哉。徒令真珠肶，裛入珊瑚腮。 
君今且少安，听我苦吟诗。古诗何人作，老大徒伤悲。古



   卷541_82 【偶成转韵七十二句赠四同舍】李商隐 

沛国东风吹大泽，蒲青柳碧春一色。我来不见隆准人， 
沥酒空馀庙中客。征东同舍鸳与鸾，酒酣劝我悬征鞍。 
蓝山宝肆不可入，玉中仍是青琅玕。武威将军使中侠， 
少年箭道惊杨叶。战功高后数文章，怜我秋斋梦蝴蝶。 
诘旦九门传奏章，高车大马来煌煌。路逢邹枚不暇揖， 
腊月大雪过大梁。忆昔公为会昌宰，我时入谒虚怀待。 
众中赏我赋高唐，回看屈宋由年辈。公事武皇为铁冠， 
历厅请我相所难。我时憔悴在书阁，卧枕芸香春夜阑。 
明年赴辟下昭桂，东郊恸哭辞兄弟。韩公堆上跋马时， 
回望秦川树如荠。依稀南指阳台云，鲤鱼食钩猿失群。 
湘妃庙下已春尽，虞帝城前初日曛。谢游桥上澄江馆， 
下望山城如一弹。鹧鸪声苦晓惊眠，朱槿花娇晚相伴。 
顷之失职辞南风，破帆坏桨荆江中。斩蛟断璧不无意， 
平生自许非匆匆。归来寂寞灵台下，著破蓝衫出无马。 
天官补吏府中趋，玉骨瘦来无一把。手封狴牢屯制囚， 
直厅印锁黄昏愁。平明赤帖使修表，上贺嫖姚收贼州。 
旧山万仞青霞外，望见扶桑出东海。爱君忧国去未能， 
白道青松了然在。此时闻有燕昭台，挺身东望心眼开。 
且吟王粲从军乐，不赋渊明归去来。彭门十万皆雄勇， 
首戴公恩若山重。廷评日下握灵蛇，书记眠时吞彩凤。 
之子夫君郑与裴，何甥谢舅当世才。青袍白简风流极， 
碧沼红莲倾倒开。我生粗疏不足数，梁父哀吟鸲鹆舞。 
横行阔视倚公怜，狂来笔力如牛弩。借酒祝公千万年， 
吾徒礼分常周旋。收旗卧鼓相天子，相门出相光青史。斋



   卷541_83 【五言述德抒情诗一首四十韵献上杜七兄仆射相公（杜悰）】李商隐 

帝作黄金阙，仙开白玉京。有人扶太极，惟岳降元精。 
耿贾官勋大，荀陈地望清。旂常悬祖德，甲令著嘉声。 
经出宣尼壁，书留晏子楹。武乡传阵法，践土主文盟。 
自昔流王泽，由来仗国桢。九河分合沓，一柱忽峥嵘。 
得主劳三顾，惊人肯再鸣。碧虚天共转，黄道日同行。 
后饮曹参酒，先和傅说羹。即时贤路辟，此夜泰阶平。 
愿保无疆福，将图不朽名。率身期济世，叩额虑兴兵。 
感念殽尸露，咨嗟赵卒坑。傥令安隐忍，何以赞贞明。 
恶草虽当路，寒松实挺生。人言真可畏，公意本无争。 
故事留台阁，前驱且旆旌。芙蓉王俭府，杨柳亚夫营。 
清啸频疏俗，高谈屡析酲。过庭多令子，乞墅有名甥。 
南诏应闻命，西山莫敢惊。寄辞收的博，端坐扫欃枪。 
雅宴初无倦，长歌底有情。槛危春水暖，楼迥雪峰晴。 
移席牵缃蔓，回桡扑绛英。谁知杜武库，只见谢宣城。 
有客趋高义，于今滞下卿。登门惭后至，置驿恐虚迎。 
自是依刘表，安能比老彭。雕龙心已切，画虎意何成。 
岂有曾黔突，徒劳不倚衡。乘时乖巧宦，占象合艰贞。 
废忘淹中学，迟回谷口耕。悼伤潘岳重，树立马迁轻。 
陇鸟悲丹觜，湘兰怨紫茎。归期过旧岁，旅梦绕残更。 
弱植叨华族，衰门倚外兄。欲陈劳者曲，未唱泪先横。主



   卷541_84 【今月二日不自量度辄以诗一首四十韵…咏叹不足之义也】李商隐 

家擅无双誉，朝居第一功。四时当首夏，八节应条风。 
涤濯临清济，巉岩倚碧嵩。鲍壶冰皎洁，王佩玉丁东。 
处剧张京兆，通经戴侍中。将星临迥夜，卿月丽层穹。 
下令销秦盗，高谈破宋聋。含霜太山竹，拂雾峄阳桐。 
乐道乾知退，当官蹇匪躬。服箱青海马，入兆渭川熊。 
固是符真宰，徒劳让化工。凤池春潋艳，鸡树晓曈曨。 
愿守三章约，还期九译通。薰琴调大舜，宝瑟和神农。 
慷慨资元老，周旋值狡童。仲尼羞问阵，魏绛喜和戎。 
款款将除蠹，孜孜欲达聪。所求因渭浊，安肯与雷同。 
物议将调鼎，君恩忽赐弓。开吴相上下，全蜀占西东。 
锐卒鱼悬饵，豪胥鸟在笼。疲民呼杜母，邻国仰羊公。 
置驿推东道，安禅合北宗。嘉宾增重价，上士悟真空。 
扇举遮王导，樽开见孔融。烟飞愁舞罢，尘定惜歌终。 
岸柳兼池绿，园花映烛红。未曾周顗醉，转觉季心恭。 
系滞喧人望，便蕃属圣衷。天书何日降，庭燎几时烘。 
早岁乖投刺，今晨幸发蒙。远途哀跛鳖，薄艺奖雕虫。 
故事曾尊隗，前修有荐雄。终须烦刻画，聊拟更磨礱。 
蛮岭晴留雪，巴江晚带枫。营巢怜越燕，裂帛待燕鸿。 
自苦诚先檗，长飘不后蓬。容华虽少健，思绪即悲翁。 
感激淮山馆，优游碣石宫。待公三入相，丕祚始无穷。知



   卷541_85 【骄儿诗】李商隐 

衮师我骄儿，美秀乃无匹。文葆未周晬，固已知六七。 
四岁知名姓，眼不视梨栗。交朋颇窥观，谓是丹穴物。 
前朝尚器貌，流品方第一。不然神仙姿，不尔燕鹤骨。 
安得此相谓，欲慰衰朽质。青春妍和月，朋戏浑甥侄。 
绕堂复穿林，沸若金鼎溢。门有长者来，造次请先出。 
客前问所须，含意下吐实。归来学客面，e5败秉爷笏。 
或谑张飞胡，或笑邓艾吃。豪鹰毛崱屴，猛马气佶傈。 
截得青筼筜，骑走恣唐突。忽复学参军，按声唤苍鹘。 
又复纱灯旁，稽首礼夜佛。仰鞭罥蛛网，俯首饮花蜜。 
欲争蛱蝶轻，未谢柳絮疾。阶前逢阿姊，六甲颇输失。 
凝走弄香奁，拔脱金屈戌。抱持多反侧，威怒不可律。 
曲躬牵窗网，衉唾拭琴漆。有时看临书，挺立不动膝。 
古锦请裁衣，玉轴亦欲乞。请爷书春胜，春胜宜春日。 
芭蕉斜卷笺，辛夷低过笔。爷昔好读书，恳苦自著述。 
憔悴欲四十，无肉畏蚤虱。儿慎勿学爷，读书求甲乙。 
穰苴司马法，张良黄石术。便为帝王师，不假更纤悉。 
况今西与北，羌戎正狂悖。诛赦两未成，将养如痼疾。 
儿当速成大，探雏入虎穴。当为万户侯，勿守一经帙。主



   卷541_86 【行次西郊作一百韵】李商隐 

蛇年建午月，我自梁还秦。南下大散关，北济渭之滨。 
草木半舒坼，不类冰雪晨。又若夏苦热，燋卷无芳津。 
高田长檞枥，下田长荆榛。农具弃道旁，饥牛死空墩。 
依依过村落，十室无一存。存者皆面啼，无衣可迎宾。 
始若畏人问，及门还具陈。右辅田畴薄，斯民常苦贫。 
伊昔称乐土，所赖牧伯仁。官清若冰玉，吏善如六亲。 
生儿不远征，生女事四邻。浊酒盈瓦缶，烂谷堆荆囷。 
健儿庇旁妇，衰翁舐童孙。况自贞观后，命官多儒臣。 
例以贤牧伯，徵入司陶钧。降及开元中，奸邪挠经纶。 
晋公忌此事，多录边将勋。因令猛毅辈，杂牧升平民。 
中原遂多故，除授非至尊。或出幸臣辈，或由帝戚恩。 
中原困屠解，奴隶厌肥豚。皇子弃不乳，椒房抱羌浑。 
重赐竭中国，强兵临北边。控弦二十万，长臂皆如猿。 
皇都三千里，来往同雕鸢。五里一换马，十里一开筵。 
指顾动白日，暖热回苍旻。公卿辱嘲叱，唾弃如粪丸。 
大朝会万方，天子正临轩。采旂转初旭，玉座当祥烟。 
金障既特设，珠帘亦高褰。捋须蹇不顾，坐在御榻前。 
忤者死艰屦，附之升顶颠。华侈矜递衒，豪俊相并吞。 
因失生惠养，渐见征求频。奚寇西北来，挥霍如天翻。 
是时正忘战，重兵多在边。列城绕长河，平明插旗幡。 
但闻虏骑入，不见汉兵屯。大妇抱儿哭，小妇攀车轓。 
生小太平年，不识夜闭门。少壮尽点行，疲老守空村。 
生分作死誓，挥泪连秋云。廷臣例獐怯，诸将如羸奔。 
为贼扫上阳，捉人送潼关。玉辇望南斗，未知何日旋。 
诚知开辟久，遘此云雷屯。送者问鼎大，存者要高官。 
抢攘互间谍，孰辨枭与鸾。千马无返辔，万车无还辕。 
城空鼠雀死，人去豺狼喧。南资竭吴越，西费失河源。 
因今左藏库，摧毁惟空垣。如人当一身，有左无右边。 
筋体半痿痺，肘腋生臊膻。列圣蒙此耻，含怀不能宣。 
谋臣拱手立，相戒无敢先。万国困杼轴，内库无金钱。 
健儿立霜雪，腹歉衣裳单。馈饷多过时，高估铜与铅。 
山东望河北，爨烟犹相联。朝廷不暇给，辛苦无半年。 
行人搉行资，居者税屋椽。中间遂作梗，狼藉用戈鋋。 
临门送节制，以锡通天班。破者以族灭，存者尚迁延。 
礼数异君父，羁縻如羌零。直求输赤诚，所望大体全。 
巍巍政事堂，宰相厌八珍。敢问下执事，今谁掌其权。 
疮疽几十载，不敢扶其根。国蹙赋更重，人稀役弥繁。 
近年牛医儿，城社更扳援。盲目把大旆，处此京西藩。 
乐祸忘怨敌，树党多狂狷。生为人所惮，死非人所怜。 
快刀断其头，列若猪牛悬。凤翔三百里，兵马如黄巾。 
夜半军牒来，屯兵万五千。乡里骇供亿，老少相扳牵。 
儿孙生未孩，弃之无惨颜。不复议所适，但欲死山间。 
尔来又三岁，甘泽不及春。盗贼亭午起，问谁多穷民。 
节使杀亭吏，捕之恐无因。咫尺不相见，旱久多黄尘。 
官健腰佩弓，自言为官巡。常恐值荒迥，此辈还射人。 
愧客问本末，愿客无因循。郿坞抵陈仓，此地忌黄昏。 
我听此言罢，冤愤如相焚。昔闻举一会，群盗为之奔。 
又闻理与乱，在人不在天。我愿为此事，君前剖心肝。 
叩头出鲜血，滂沱污紫宸。九重黯已隔，涕泗空沾唇。 
使典作尚书，厮养为将军。慎勿道此言，此言未忍闻。斋



   卷541_87 【井泥四十韵】李商隐 

皇都依仁里，西北有高斋。昨日主人氏，治井堂西陲。 
工人三五辈，辇出土与泥。到水不数尺，积共庭树齐。 
他日井甃毕，用土益作堤。曲随林掩映，缭以池周回。 
下去冥寞穴，上承雨露滋。寄辞别地脉，因言谢泉扉。 
升腾不自意，畴昔忽已乖。伊余掉行鞅，行行来自西。 
一日下马到，此时芳草萋。四面多好树，旦暮云霞姿。 
晚落花满地，幽鸟鸣何枝。萝幄既已荐，山樽亦可开。 
待得孤月上，如与佳人来。因兹感物理，恻怆平生怀。 
茫茫此群品，不定轮与蹄。喜得舜可禅，不以瞽瞍疑。 
禹竟代舜立，其父吁咈哉。嬴氏并六合，所来因不韦。 
汉祖把左契，自言一布衣。当涂佩国玺，本乃黄门携。 
长戟乱中原，何妨起戎氐。不独帝王耳，臣下亦如斯。 
伊尹佐兴王，不藉汉父资。磻溪老钓叟，坐为周之师。 
屠狗与贩缯，突起定倾危。长沙启封土，岂是出程姬。 
帝问主人翁，有自卖珠儿。武昌昔男子，老苦为人妻。 
蜀王有遗魄，今在林中啼。淮南鸡舐药，翻向云中飞。 
大钧运群有，难以一理推。顾于冥冥内，为问秉者谁。 
我恐更万世，此事愈云为。猛虎与双翅，更以角副之。 
凤凰不五色，联翼上鸡栖。我欲秉钧者，朅来与我偕。 
浮云不相顾，寥泬谁为梯。悒怏夜将半，但歌井中泥。主



   卷541_88 【夜思（以下续新添诗）】李商隐 

银箭耿寒漏，金釭凝夜光。彩鸾空自舞，别燕不相将。 
寄恨一尺素，含情双玉珰。会前犹月在，去后始宵长。 
往事经春物，前期托报章。永令虚粲枕，长不掩兰房。 
觉动迎猜影，疑来浪认香。鹤应闻露警，蜂亦为花忙。 
古有阳台梦，今多下蔡倡。何为薄冰雪，消瘦滞非乡。古



   卷541_89 【思贤顿（即望贤宫也）】李商隐 

内殿张弦管，中原绝鼓鼙。舞成青海马，斗杀汝南鸡。 
不见华胥梦，空闻下蔡迷。宸襟他日泪，薄暮望贤西。知



   卷541_90 【无题】李商隐 

万里风波一叶舟，忆归初罢更夷犹。碧江地没元相引， 
黄鹤沙边亦少留。益德冤魂终报主，阿童高义镇横秋。 
人生岂得长无谓，怀古思乡共白头。知



   卷541_91 【有怀在蒙飞卿】李商隐 

薄宦频移疾，当年久索居。哀同庾开府，瘦极沈尚书。 
城绿新阴远，江清返照虚。所思惟翰墨，从古待双鱼。主



   卷541_92 【春深脱衣】李商隐 

睥睨江鸦集，堂皇海燕过。减衣怜蕙若，展帐动烟波。 
日烈忧花甚，风长奈柳何。陈遵容易学，身世醉时多。斋



   卷541_93 【怀求古翁】李商隐 

何时粉署仙，傲兀逐戎旃。关塞犹传箭，江湖莫系船。 
欲收棋子醉，竟把钓车眠。谢脁真堪忆，多才不忌前。古



   卷541_94 【五月六日夜忆往岁秋与彻师同宿（知玄法师弟子僧彻）】李商隐 

紫阁相逢处，丹岩议宿时。堕蝉翻败叶，栖鸟定寒枝。 
万里飘流远，三年问讯迟。炎方忆初地，频梦碧琉璃。知



   卷541_95 【城上】李商隐 

有客虚投笔，无憀独上城。沙禽失侣远，江树著阴轻。 
边遽稽天讨，军须竭地征。贾生游刃极，作赋又论兵。主



   卷541_96 【如有】李商隐 

如有瑶台客，相难复索归。芭蕉开绿扇，菡萏荐红衣。 
浦外传光远，烟中结响微。良宵一寸焰，回首是重帏。斋



   卷541_97 【朱槿花二首】李商隐 

莲后红何患，梅先白莫夸。才飞建章火，又落赤城霞。 
不卷锦步障，未登油壁车。日西相对罢，休浣向天涯。古

勇多侵路去，恨有碍灯还。嗅自微微白，看成沓沓殷。 
坐疑忘物外，归去有帘间。君问伤春句，千辞不可删。主



   卷541_98 【寓怀】李商隐 

彩鸾餐颢气，威凤入卿云。长养三清境，追随五帝君。 
烟波遗汲汲，矰缴任云云。下界围黄道，前程合紫氛。 
金书惟是见，玉管不胜闻。草为回生种，香缘却死熏。 
海明三岛见，天迥九江分。搴树无劳援，神禾岂用耘。 
斗龙风结阵，恼鹤露成文。汉岭霜何早，秦宫日易曛。 
星机抛密绪，月杵散灵氛。阳鸟西南下，相思不及群。斋



   卷541_99 【木兰】李商隐 

二月二十二，木兰开坼初。初当新病酒，复自久离居。 
愁绝更倾国，惊新闻远书。紫丝何日障，油壁几时车。 
弄粉知伤重，调红或有馀。波痕空映袜，烟态不胜裾。 
桂岭含芳远，莲塘属意疏。瑶姬与神女，长短定何如。主



   卷541_100 【细雨成咏献尚书河东公】李商隐 

洒砌听来响，卷帘看已迷。江间风暂定，云外日应西。 
稍稍落蝶粉，班班融燕泥。飐萍初过沼，重柳更缘堤。 
必拟和残漏，宁无晦暝鼙。半将花漠漠，全共草萋萋。 
猿别方长啸，乌惊始独栖。府公能八咏，聊且续新题。知



   卷541_101 【病中闻河东公乐营置酒口占寄上】李商隐 

闻驻行春旆，中途赏物华。缘忧武昌柳，遂忆洛阳花。 
嵇鹤元无对，荀龙不在夸。只将沧海月，长压赤城霞。 
兴欲倾燕馆，欢终到习家。风长应侧帽，路隘岂容车。 
楼迥波窥锦，窗虚日弄纱。锁门金了鸟，展障玉鸦叉。 
舞妙从兼楚，歌能莫杂巴。必投潘岳果，谁掺祢衡挝。 
刻烛当时忝，传杯此夕赊。可怜漳浦卧，愁绪独如麻。主



   卷541_102 【回中牡丹为雨所败二首】李商隐 

下苑他年未可追，西州今日忽相期。水亭暮雨寒犹在， 
罗荐春香暖不知。舞蝶殷勤收落蕊，佳人惆怅卧遥帷。 
章台街里芳菲伴，且问宫腰损几枝。主

浪笑榴花不及春，先期零落更愁人。玉盘迸泪伤心数， 
锦瑟惊弦破梦频。万里重阴非旧圃，一年生意属流尘。 
前溪舞罢君回顾，并觉今朝粉态新。斋



   卷541_103 【拟意】李商隐 

怅望逢张女，迟回送阿侯。空看小垂手，忍问大刀头。 
妙选茱萸帐，平居翡翠楼。云屏不取暖，月扇未遮羞。 
上掌真何有，倾城岂自由。楚妃交荐枕，汉后共藏阄。 
夫向羊车觅，男从凤穴求。书成祓禊帖，唱杀畔牢愁。 
夜杵鸣江练，春刀解若榴。象床穿幰网，犀帖钉窗油。 
仁寿遗明镜，陈仓拂彩球。真防舞如意，佯盖卧箜篌。 
濯锦桃花水，溅裙杜若洲。鱼儿悬宝剑，燕子合金瓯。 
银箭催摇落，华筵惨去留。几时销薄怒，从此抱离忧。 
帆落啼猿峡，樽开画鹢舟。急弦肠对断，翦蜡泪争流。 
璧马谁能带，金虫不复收。银河扑醉眼，珠串咽歌喉。 
去梦随川后，来风贮石邮。兰丛衔露重，榆荚点星稠。 
解佩无遗迹，凌波有旧游。曾来十九首，私谶咏牵牛。主



   卷541_104 【谢往桂林至彤庭窃咏】李商隐 

辰象森罗正，句陈翊卫宽。鱼龙排百戏，剑佩俨千官。 
城禁将开晚，宫深欲曙难。月轮移枍诣，仙路下栏干。 
共贺高禖应，将陈寿酒欢。金星压芒角，银汉转波澜。 
王母来空阔，羲和上屈盘。凤凰传诏旨，獬廌冠朝端。 
造化中台座，威风上将坛。甘泉犹望幸，早晚冠呼韩。古



   卷541_105 【烧香曲】李商隐 

钿云蟠蟠牙比鱼，孔雀翅尾蛟龙须。漳宫旧样博山炉， 
楚娇捧笑开芙蕖。八蚕茧绵小分炷，兽焰微红隔云母。 
白天月泽寒未冰，金虎含秋向东吐。玉佩呵光铜照昏， 
帘波日暮冲斜门。西来欲上茂陵树，柏梁已失栽桃魂。 
露庭月井大红气，轻衫薄细当君意。蜀殿琼人伴夜深， 
金銮不问残灯事。何当巧吹君怀度，襟灰为土填清露。知



   卷541_106 【送从翁东川弘农尚书幕】李商隐 

昔帝回冲眷，维皇恻上仁。三灵迷赤气，万汇叫苍旻。 
刊木方隆禹，陛陑始创殷。夏台曾圮闭，汜水敢逡巡。 
拯溺休规步，防虞要徙薪。蒸黎今得请，宇宙昨还淳。 
缵祖功宜急，贻孙计甚勤。降灾虽代有，稔恶不无因。 
宫掖方为蛊，边隅忽遘迍。献书秦逐客，间谍汉名臣。 
北伐将谁使，南征决此辰。中原重板荡，玄象失钩陈。 
诘旦违清道，衔枚别紫宸。兹行殊厌胜，故老遂分新。 
去异封于巩，来宁避处豳。永嘉几失坠，宣政遽酸辛。 
元子当传启，皇孙合授询。时非三揖让，表请再陶钧。 
旧好盟还在，中枢策屡遵。苍黄传国玺，违远属车尘。 
雏虎如凭怒，漦龙性漫驯。封崇自何等，流落乃斯民。 
逗挠官军乱，优容败将频。早朝披草莽，夜缒达丝纶。 
忘战追无及，长驱气益振。妇言终未易，庙算况非神。 
日驭难淹蜀，星旄要定秦。人心诚未去，天道亦无亲。 
锦水湔云浪，黄山扫地春。斯文虚梦鸟，吾道欲悲麟。 
断续殊乡泪，存亡满席珍。魂销季羔窦，衣化子张绅。 
建议庸何所，通班昔滥臻。浮生见开泰，独得咏汀蘋。斋



   卷541_107 【晋昌晚归马上赠】李商隐 

西北朝天路，登临思上才。城闲烟草遍，村暗雨云回。 
人岂无端别，猿应有意哀。征南予更远，吟断望乡台。古



   卷541_108 【哭虔州杨侍郎（虞卿）】李商隐 

汉网疏仍漏，齐民困未苏。如何大丞相，翻作弛刑徒。 
中宪方外易，尹京终就拘。本矜能弭谤，先议取非辜。 
巧有凝脂密，功无一柱扶。深知狱吏贵，几迫季冬诛。 
叫帝青天阔，辞家白日晡。流亡诚不吊，神理若为诬。 
在昔恩知忝，诸生礼秩殊。入韩非剑客，过赵受钳奴。 
楚水招魂远，邙山卜宅孤。甘心亲垤蚁，旋踵戮城狐。 
阴骘今如此，天灾未可无。莫凭牲玉请，便望救焦枯。古



   卷541_109 【寄太原卢司空三十韵（卢钧）】李商隐 

隋舰临淮甸，唐旗出井陉。断鳌支四柱，卓马济三灵。 
祖业隆盘古，孙谋复大庭。从来师俊杰，可以焕丹青。 
旧族开东岳，雄图奋北溟。邪同獬廌触，乐伴凤凰听。 
酣战仍挥日，降妖亦斗霆。将军功不伐，叔舅德惟馨。 
鸡塞谁生事，狼烟不暂停。拟填沧海鸟，敢竞太阳萤。 
内草才传诏，前茅已勒铭。那劳出师表，尽入大荒经。 
德水萦长带，阴山绕画屏。只忧非綮肯，未觉有膻腥。 
保佐资冲漠，扶持在杳冥。乃心防暗室，华发称明廷。 
按甲神初静，挥戈思欲醒。羲之当妙选，孝若近归宁。 
月色来侵幌，诗成有转櫺。罗含黄菊宅，柳恽白蘋汀。 
神物龟酬孔，仙才鹤姓丁。西山童子药，南极老人星。 
自顷徒窥管，于今愧挈瓶。何由叨末席，还得叩玄扃。 
庄叟虚悲雁，终童漫识鼮。幕中虽策画，剑外且伶俜。 
俣俣行忘止，鳏鳏卧不瞑。身应瘠于鲁，泪欲溢为荥。 
禹贡思金鼎，尧图忆土铏。公乎来入相，王欲驾云亭。古



   卷541_110 【安平公诗（故赠尚书韩氏）】李商隐 

丈人博陵王名家，怜我总角称才华。华州留语晓至暮， 
高声喝吏放两衙。明朝骑马出城外，送我习业南山阿。 
仲子延岳年十六，面如白玉欹乌纱。其弟炳章犹两丱， 
瑶林琼树含奇花。陈留阮家诸侄秀，逦迤出拜何骈罗。 
府中从事杜与李，麟角虎翅相过摩。清词孤韵有歌响， 
击触钟磬鸣环珂。三月石堤冻销释，东风开花满阳坡。 
时禽得伴戏新木，其声尖咽如鸣梭。公时载酒领从事， 
踊跃鞍马来相过。仰看楼殿撮清汉，坐视世界如恒沙。 
面热脚掉互登陟，青云表柱白云崖。一百八句在贝叶， 
三十三天长雨花。长者子来辄献盖，辟支佛去空留靴。 
公时受诏镇东鲁，遣我草诏随车牙。顾我下笔即千字， 
疑我读书倾五车。呜呼大贤苦不寿，时世方士无灵砂。 
五月至止六月病，遽颓泰山惊逝波。明年徒步吊京国， 
宅破子毁哀如何。西风冲户卷素帐，隙光斜照旧燕窠。 
古人常叹知己少，况我沦贱艰虞多。如公之德世一二， 
岂得无泪如黄河。沥胆咒愿天有眼，君子之泽方滂沱。斋



   卷541_111 【赤壁（又见《杜牧集》）】李商隐 

折戟沈沙铁未销，自将磨洗认前朝。
东风不与周郎便，铜雀春深锁二乔。



   卷541_112 【垂柳】李商隐 

垂柳碧鬅茸，楼昏雨带容。思量成夜梦，束久废春慵。 
梳洗凭张敞，乘骑笑稚恭。碧虚随转笠，红烛近高舂。 
怨目明秋水，愁眉淡远峰。小阑花尽蝶，静院醉醒蛩。 
旧作琴台凤，今为药店龙。宝奁抛掷久，一任景阳钟。古



   卷541_113 【清夜怨】李商隐 

含泪坐春宵，闻君欲度辽。绿池荷叶嫩，红砌杏花娇。 
曙月当窗满，征云出塞遥。画楼终日闭，清管为谁调。知



   卷541_114 【定子（此诗又见《杜牧外集》，题作隋苑）】李商隐 

檀槽一抹广陵春，定子初开睡脸新。
却笑吃虚隋炀帝，破家亡国为何人。



   卷541_115 【木兰花】李商隐 

洞庭波冷晓侵云，日日征帆送远人。
几度木兰舟上望，不知元是此花身。



   卷541_116 【游灵伽寺（以下见《统签》）】李商隐 

碧烟秋寺泛湖来，水打城根古堞摧。
尽日伤心人不见，石榴花满旧琴台。



   卷541_117 【龙丘途中】李商隐 

汉苑残花别，吴江盛夏来。惟看万树谷，不见一枝开。知

水色饶湘浦，滩声怯建溪。泪流回月上，可得更猿啼。古



   卷541_118 【句】李商隐 

兰膏爇处心犹浅，银烛烧残焰不馨。好向书生窗畔种， 
免教辛苦更囊萤。（金灯花。《事文类聚》）。知

遥想故园陌，桃李正酣酣。（以下见《海录碎事》）古

头上金雀钗，腰珮翠琅玕。斋

芦洲客雁报春来。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十二 
 
   
　 
　

　
 　



   卷542_1 【送友人归宜春】纪唐夫 

落花兼柳絮，无处不纷纷。远道空归去，流莺独自闻。 
墅桥喧碓水，山郭入楼云。故里南陔曲，秋期欲送君。主



   卷542_2 【骢马曲】纪唐夫 

连钱出塞蹋沙蓬，岂比当时御史骢。逐北自谙深碛路， 
连嘶谁念静边功。登山每与青云合，弄影应知碧草同。 
今日虏平将换妾，不如罗袖舞春风。主



   卷542_3 【送温庭筠尉方城】纪唐夫 

何事明时泣玉频，长安不见杏园春。凤凰诏下虽沾命， 
鹦鹉才高却累身。且尽绿醽销积恨，莫辞黄绶拂行尘。 
方城若比长沙路，犹隔千山与万津。主



   卷542_4 【及第后宿平康里（一作平康妓诗）】裴思谦 

银缸斜背解鸣珰，小语偷声贺玉郎。
从此不知兰麝贵，夜来新染桂枝香。



   卷542_5 【都堂试贡士日庆春雪】李衢 

锡瑞来丰岁，旌贤入贡辰。轻摇梅共笑，飞袅柳知春。 
绕砌封琼屑，依阶喷玉尘。蜉蝣吟更古，科斗映还新。 
鹤毳迷难辨，冰壶鉴易真。因歌大君德，率舞咏陶钧。古



   卷542_6 【都堂试贡士日庆春雪】李损之 

春雪昼悠扬，飘飞试士场。缀毫疑起草，沾字共成章。 
匝地如铺练，凝阶似截肪。鹅毛萦树合，柳絮带风狂。 
息疫方殊庆，丰年已报祥。应知郢上曲，高唱出东堂。古



   卷542_7 【除夜长安作（一作李京诗）】李景 

长安朔风起，穷巷掩双扉。新岁明朝是，故乡何路归。 
鬓丝饶镜色，隙雪夺灯辉。却羡秦州雁，逢春尽北飞。知



   卷542_8 【都堂试贡士日庆春雪】李景 

密雪分天路，群才坐粉廊。霭空迷昼景，临宇借寒光。 
似暖花消地，无声玉满堂。洒池偏误曲，留砚忽因方。 
几处曹风比，何人谢赋长。春晖早相照，莫滞九衢芳。知



   卷542_9 【登景云寺阁】张元宗 

胡马饮河洛，我家从此迁。今来独垂泪，三十六峰前。斋



   卷542_10 【望终南山】张元宗 

红尘白日长安路，马足车轮不暂闲。
唯有茂陵多病客，每来高处望南山。



   卷542_11 【省试霓裳羽衣曲】李肱 

开元太平时，万国贺丰岁。梨园献旧曲，玉座流新制。 
凤管递参差，霞衣竞摇曳。宴罢水殿空，辇馀春草细。 
蓬壶事已久，仙乐功无替。讵肯听遗音，圣明知善继。知



   卷542_12 【句】李肱 

水光先见月，露气早知秋。（见《万花谷》）。斋



   卷542_13 【永州送侄归宜春】郑史 

宋玉正秋悲，那堪更别离。从来襟上泪，尽作鬓边丝。 
永水清如此，袁江色可知。到家黄菊坼，亦莫怪归迟。古



   卷542_14 【秋日零陵与幕下诸宾游河夜饮】郑史 

湘月蘋风乍畅襟，烛前江水练千寻。新秋宋玉能为赋， 
永夕袁安好共吟。辇下翠蛾须强展，尊中绿蚁且徐斟。 
汀沙渐有珠凝露，缓棹兰桡任夜深。古



   卷542_15 【赠妓行云诗】郑史 

最爱铅华薄薄妆，更兼衣著又鹅黄。
从来南国名佳丽，何事今朝在北行。



   卷542_16 【纪梦（一作梦入琼台，本事诗及唐诗纪事并作许浑）】许瀍 

晚入瑶台露气清，天风飞下步虚声。
尘心未尽俗缘在，十里下山空月明。



   卷542_17 【题朝阳岩】牛丛 

蹑石攀萝路不迷，晓天风好浪花低。
洞名独占朝阳号，应有梧桐待凤栖。



   卷542_18 【咸阳有怀】陈上美 

山连河水碧氛氲，瑞气东移拥圣君。秦苑有花空笑日， 
汉陵无主自侵云。古槐堤上莺千啭，远渚沙中鹭一群。 
赖与渊明同把菊，烟郊西望夕阳曛。主



   卷542_19 【晴望九华山】杨鸿 

九华闲望簇清虚，气象群峰尽不如。
惆怅都南挂冠吏，无人解向此山居。



   卷542_20 【正月】赵璜 

正月今朝半，阳台信未回。水芹寒不食，山杏雨应开。 
世网留三宿，真源寄一杯。因声谢猿鸟，岁晏会归来。知



   卷542_21 【七夕诗（一作李郢诗）】赵璜 

乌鹊桥头双扇开，年年一度过河来。莫嫌天上稀相见， 
犹胜人间去不回。欲减烟花饶俗世，暂烦云月掩楼台。 
别时旧路长清浅，岂肯离情似死灰。知



   卷542_22 【曲江上巳】赵璜 

长堤十里转香车，两岸烟花锦不如。
欲问神仙在何处，紫云楼阁向空虚。



   卷542_23 【题七夕图】赵璜 

帝子吹箫上翠微，秋风一曲凤凰归。
明年七月重相见，依旧高悬织女机。



   卷542_24 【登明戍堡】潘咸 

来经古城上，极目思无穷。寇尽烟萝外，人归蔓草中。 
峰峦当阙古，堞垒对云空。不见昔名将，徒称有战功。主



   卷542_25 【送陈明府之任】潘咸 

客见天台县，闾阎树色间。骖回几临水，带缓独开山。 
吏散落花尽，人居远岛闲。过于老莱子，端简独承颜。斋



   卷542_26 【长安春暮】潘咸 

客在关西春暮夜，还同江外已清明。
三更独立看花月，惟欠子规啼一声。



   卷542_27 【舟行】潘咸 

平沙极浦无人度，犹系孤舟寒草西。
半夜起看潮上月，万山中有一猿啼。



   卷542_28 【送僧】潘咸 

阙下僧归山顶寺，却看朝日下方明。
莫道野人寻不见，半天云里有钟声。



   卷542_29 【句】潘咸 

栈踏猿声暮，江看剑影秋。（送人游蜀）斋

僧老白云上，磬寒高鸟边。主

心已同猿狖，不闻人是非。知

行人渡流水，白马入前山。古

秋深雪满黄金塞，夜夜鸿声入汉阳。（上并见《主客图》）斋



   卷542_30 【秋晚同友人闲步】薛莹 

藉草与行莎，相看日未斜。断崖分鸟道，疏树见人家。 
望远临孤石，吟馀落片霞。野情看不足，归路思犹赊。古



   卷542_31 【宿仙都观阴王二君修道处】薛莹 

十载别仙峰，峰前千古踪。阴王修道处，云雪满高松。 
洞口风雷异，池心星汉重。明朝下山去，片月落残钟。知



   卷542_32 【宿东岩寺晓起】薛莹 

野寺寒塘晓，游人一梦分。钟残数树月，僧起半岩云。 
宿鸟惊初见，幽泉落不闻。吟馀凭前槛，红叶下纷纷。主



   卷542_33 【秋日湖上】薛莹 

落日五湖游，烟波处处愁。沈浮千古事，谁与问东流。古



   卷542_34 【江山闲望】薛莹 

渺渺无穷尽，风涛几日平。年光与人事，东去一声声。主



   卷542_35 【访武陵道者不遇】薛莹 

花发鸟仍啼，行行路欲迷。二真无问处，虚度武陵溪。古



   卷542_36 【寄旧山隐侣】薛莹 

旧山诸隐沦，身在苦无身。莫锁白云路，白云多误人。主



   卷542_37 【羡僧】薛莹 

处世曾无著，生前事尽非。一瓶兼一衲，南北去如归。古



   卷542_38 【锦】薛莹 

轧轧弄寒机，功多力渐微。惟忧机上锦，不称舞人衣。主



   卷542_39 【中秋月】薛莹 

三十六旬盈复缺，百年堪喜又堪伤。
劝君莫惜登楼望，云放婵娟不久长。



   卷542_40 【句】薛莹 

单棹横疏雨，江滩秋泊时。主

花留身住越，月递梦还秦。知



   卷542_41 【赠毛仙翁】崔元略 

莫将凡圣比云泥，椿菌之年本不齐。度世无劳大稻米， 
升天只用半刀圭。人间嗟对黄昏槿，海上闲听碧落鸡。 
旌节行中令引道，便从尘外踏丹梯。知



   卷542_42 【太学创置石经】冯涯 

圣唐复古制，德义功无替。奥旨悦诗书，遗文分篆隶。 
银钩互交映，石壁靡尘翳。永与乾坤期，不逐日月逝。 
儒林道益广，学者心弥锐。从此理化成，恩光遍遐裔。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十三 
 
   
　 
　

　
 　



   卷543_1 【赠李商隐】喻凫 

羽翼恣抟扶，山河使笔驱。月疏吟夜桂，龙失咏春珠。 
草细盘金勒，花繁倒玉壶。徒嗟好章句，无力致前途。知



   卷543_2 【元日即事】喻凫 

敛板贺交亲，称觞讵有巡。年光悲掷旧，景色喜呈新。 
水柳烟中重，山梅雪后真。不知将白发，何以度青春。主



   卷543_3 【送贾岛往金州谒姚员外】喻凫 

山光与水色，独往此中深。溪沥椒花气，岩盘漆叶阴。 
潇湘终共去，巫峡羡先寻。几夕江楼月，玄晖伴静吟。斋



   卷543_4 【送友人罢举归蜀】喻凫 

憔悴满衣尘，风光岂属身。卖琴红粟贵，看镜白髭新。 
栈畔谁高步，巴边自问津。凄然莫滴血，杜宇正哀春。古



   卷543_5 【送卫尉之延陵】喻凫 

草木正花时，交亲触雨辞。一官之任远，尽室出城迟。 
乳滴茅君洞，鸦鸣季子祠。想知佐理暇，日有咏怀诗。知



   卷543_6 【送越州高录事】喻凫 

官曹权纪纲，行李半舟航。浦溆潮来广，川源鸟去长。 
笋成稽岭岸，莲发镜湖香。泽国还之任，鲈鱼浪得尝。主



   卷543_7 【送潘咸】喻凫 

时时赍破囊，访我息闲坊。煮雪问茶味，当风看雁行。 
心齐山鹿逸，句敌柳花狂。坚苦今如此，前程岂渺茫。斋



   卷543_8 【送友人下第归宁】喻凫 

紫阁雪未尽，杏园花亦寒。灞西辞旧友，楚外忆新安。 
细雨猿啼枿，微阳鹭起滩。旋应赴秋贡，讵得久承欢。古



   卷543_9 【游北山寺】喻凫 

烟冈影畔寺，游步此时孤。庭静众药在，鹤闲双桧枯。 
蓝峰露秋院，灞水入春厨。便可栖心迹，如何返旧途。知



   卷543_10 【冬日题无可上人院】喻凫 

入户道心生，茶间踏叶行。泻风瓶水涩，承露鹤巢轻。 
阁北长河气，窗东一桧声。诗言与禅味，语默此皆清。主



   卷543_11 【游云际寺】喻凫 

涧壑吼风雷，香门绝顶开。阁寒僧不下，钟定虎常来。 
鸟啄林稍果，鼯跳竹里苔。心源无一事，尘界拟休回。斋



   卷543_12 【题翠微寺】喻凫 

沿溪又涉巅，始喜入前轩。钟度鸟沈壑，殿扃云湿幡。 
凉泉堕众石，古木彻疏猿。月上僧阶近，斯游岂易言。古



   卷543_13 【广德官舍二松】喻凫 

杨公休簿领，二木日坚牢。直甚彰吾节，清终庇尔曹。 
幽阴月里细，冷树雪中高。谁见干霄后，枝飘白鹤毛。知



   卷543_14 【浴马】喻凫 

解控复收鞭，长津动细涟。空蹄沈绿玉，阔臆没连钱。 
沫漩桥声下，嘶盘柳影边。常闻禀龙性，固与白波便。主



   卷543_15 【和段学士南亭春日对雨】喻凫 

晨飞晚未休，兰阁客吟愁。萧飒柳边挂，萦纡花底流。 
声繁乍离籁，洒急不成沤。经夕江湖思，烟波一钓舟。斋



   卷543_16 【书怀】喻凫 

只是守琴书，僧中独寓居。心唯务鹤静，分合与名疏。 
暮雨啼螀次，凉风落木初。家山太湖渌，归去复何如。古



   卷543_17 【一公房】喻凫 

幽深谁掩关，清净自多闲。一雨收众木，孤云生远山。 
花萎绿苔上，鸽乳翠楼间。岚霭燃香夕，容听半偈还。知



   卷543_18 【晚次临泾】喻凫 

路入犬羊群，城寒雉堞曛。居人只尚武，过客谩投文。 
马怯奔浑水，雕沈莽苍云。沙田积蒿艾，竟夕见烧焚。主



   卷543_19 【王母祠前写望】喻凫 

云霞千古事，桃李旧花颜。芳信沈青鸟，空祠掩暮山。 
香传一座暗，柳匝万家闲。那复伤神所，河昏落日间。斋



   卷543_20 【游暖泉精舍】喻凫 

坞木殿前空，山河泽国同。鸟闲沙影上，泉落树阴中。 
缆舸蒲花水，萦幡柳絮风。翛然方寸地，何事更悲蓬。古



   卷543_21 【怀乡】喻凫 

秋风江上家，钓艇泊芦花。断岸绿杨荫，疏篱红槿遮。 
鼍鸣积雨窟，鹤步夕阳沙。抱疾僧窗夜，归心过月斜。知



   卷543_22 【岫禅师南溪兰若】喻凫 

锡影配瓶光，孤溪照草堂。水悬青石磴，钟动白云床。 
树色含残雨，河流带夕阳。唯应无月夜，瞑目见他方。主



   卷543_23 【龙翔寺寄李频】喻凫 

钟声南北寺，不道往来遥。人事因循过，时光荏苒销。 
悬灯洒砌雨，上阁绕云雕。即是洲中柳，嘶蝉急暮条。斋



   卷543_24 【送武瑴之邠宁】喻凫 

戍路少人踪，边烟淡复浓。诗宁写别恨，酒不上离容。 
燕拂沙河柳，鸦高石窟钟。悠然一暌阻，山叠虏云重。古



   卷543_25 【夏日题岫禅师房】喻凫 

朝朝声磬罢，章子扫藤阴。花过少游客，日长无事心。 
回山闭院直，落水下桥深。安得开方便，容身老此林。知



   卷543_26 【夏日因怀阳羡旧游寄裴书记】喻凫 

落日太湖西，波涵万象低。藕花熏浦溆，菱蔓匿凫鹥。 
树及长桥尽，滩回七里迷。还应坐筹暇，时一梦荆溪。主



   卷543_27 【呈薛博士】喻凫 

辛勤长在学，一室少曾开。时忆暮山寺，独登衰草台。 
名期五字立，迹愧九年来。此意今聊写，还希君子哀。斋



   卷543_28 【即事】喻凫 

抱杖立溪口，迎秋看塞门。连山互苍翠，二水各清浑。 
笛发孤烟戍，鸦归夕照村。萋萋芳草色，终是忆王孙。古



   卷543_29 【龙翔寺阁夜怀渭南张少府】喻凫 

春城带病别，秋塞见除书。况是神仙吏，仍非尘土居。 
河风吹鸟迥，岳雨滴桐疏。坐阁驰思夕，沙东凉月虚。知



   卷543_30 【夏日龙翔寺居即事寄崔侍御】喻凫 

古刹一幡斜，吹门水过沙。数声钟里饭，双影树间茶。 
落日穷荒雨，微风古堑花。何当戴豸客，复此问生涯。主



   卷543_31 【龙翔寺居喜胡权见访因宿】喻凫 

林栖无异欢，煮茗就花栏。雀啅北冈晓，僧开西阁寒。 
冲桥二水急，扣月一钟残。明发还分手，徒悲行路难。斋



   卷543_32 【宿石窟寺】喻凫 

一刹古冈南，孤钟撼夕岚。客闲明月阁，僧闭白云庵。 
野鹤立枯枿，天龙吟净潭。因知不生理，合自此中探。古



   卷543_33 【夏日龙翔寺寄张侍御】喻凫 

沙西林杪寺，殿倚石棱开。晓月僧汲井，残阳钟殷台。 
河冲绿野去，鸟背白云来。日夕唯增思，京关未想回。知



   卷543_34 【秋日将归长安留别王尚书】喻凫 

朔漠正秋霖，西风传夕砧。沧洲未归迹，华发受恩心。 
露色冈莎冷，蝉声坞木深。清晨鈇钺内，只献白云吟。主



   卷543_35 【龙翔寺言怀】喻凫 

眠云喜道存，读易过朝昏。乔木青连郭，长河白泻门。 
钟沈残月坞，鸟去夕阳村。搜此成闲句，期逢作者论。斋



   卷543_36 【龙翔寺居夏日寄献王尚书】喻凫 

那期高旆下，得遇重臣知。泉石容居止，风沙免路岐。 
河兼落下望，句入大荒思。无复愁烦暑，回山翠阁危。古



   卷543_37 【题弘济寺不出院僧】喻凫 

楚鞋应此世，只绕砌苔休。色相栽花视，身心坐石修。 
声寒通节院，城黑见烽楼。欲取闲云并，闲云有去留。知



   卷543_38 【寄刘录事】喻凫 

城西青岛寺，累夏漱寒泉。今在提纲所，应难扫石眠。 
风沙榆塞迥，波浪橘洲偏。重整潇湘棹，心期更几年。主



   卷543_39 【酬王檀见寄】喻凫 

驰心栖杳冥，何物比清泠。夜月照巫峡，秋风吹洞庭。 
酬难尘鬓皓，坐久壁灯青。竟晚苍山咏，乔枝有鹤听。斋



   卷543_40 【寺居秋日对雨有怀】喻凫 

修修复雭雭，黄叶此时飞。隐几客吟断，邻房僧话稀。 
鸽寒栖树定，萤湿在窗微。即事潇湘渚，渔翁披草衣。古



   卷543_41 【答刘录事夜月怀湘西友人见寄】喻凫 

相逢仍朔漠，相问即波涛。江思苇花折，笛声关月高。 
簿书君阅倦，章句我吟劳。竟夕空凭阁，长河漴石壕。知



   卷543_42 【上高侍御】喻凫 

旧隐白云峰，生涯落叶同。关河一栖旅，杨柳十东风。 
迹处龙钟内，声居汩没中。酬恩若有地，宁止杀微躬。主



   卷543_43 【冬日寄友人】喻凫 

空为梁甫吟，谁竟是知音。风雪坐闲夜，乡园来旧心。 
沧江孤棹迥，落日一钟深。君子久忘我，此诚甘自沈。斋



   卷543_44 【冬夜宿余正字静恭里闲居】喻凫 

每来多便宿，不负白云言。古木朔风动，寒城疏雪翻。 
微灯悬刻漏，旧梦返湘沅。先是琴边起，知为阁务繁。古



   卷543_45 【得子侄书】喻凫 

远书来阮巷，阙下见江东。不得经史力，枉抛耕稼功。 
雁天霞脚雨，渔夜苇条风。无复琴杯兴，开怀向尔同。知



   卷543_46 【献知己】喻凫 

亦忝受恩身，当殊投刺新。竟蒙分玉石，终不离埃尘。 
大谷非无暖，幽枝自未春。昏昏过朝夕，应念苦吟人。主



   卷543_47 【赠张濆处士】喻凫 

露白覆棋宵，林青读易朝。道高天子问，名重四方招。 
许鹤归华顶，期僧过石桥。虽然在京国，心迹自逍遥。斋



   卷543_48 【早秋寺居酬张侍御六韵见寄】喻凫 

六十上清冥，晓缄东越藤。山光紫衣陟，寺影白云凝。 
湿叶起寒鸟，深林惊古僧。微风窗静展，细雨阁吟登。 
清韵岳磬远，佳音湖水澄。却思前所献，何以豸冠称。斋



   卷543_49 【和段学士对雪】喻凫 

盈尺知丰稔，开窗对酒壶。飘当大野匝，洒到急流无。 
密际西风尽，凝间朔气扶。干摧鸟栖枿，冷射夜残垆。 
赞月登斜汉，兼沙搅北湖。惭于郢客坐，一此调巴歈。斋



   卷543_50 【监试夜雨滴空阶】喻凫 

霎霎复凄凄，飘松又洒槐。气濛蛛网槛，声叠藓花阶。 
古壁青灯动，深庭湿叶埋。徐垂旧鸳瓦，竞历小茅斋。 
冷与阴虫间，清将玉漏谐。病身唯展转，谁见此时怀。斋



   卷543_51 【春雨如膏】喻凫 

幂幂敛轻尘，濛濛湿野春。细光添柳重，幽点溅花匀。 
惨淡游丝景，阴沈落絮辰。回低飞蝶翅，寒滴语禽身。 
洒岳摧馀雪，吹江叠远蘋。东城与西陌，晴后趣何新。斋



   卷543_52 【送友人南中访旧知】喻凫 

春尽大方游，思君便白头。地蒸川有毒，天暖树无秋。 
水急三巴险，猿分五岭愁。为缘知己分，南国必淹留。古



   卷543_53 【玄都观李尊师】喻凫 

藓帻翠髯公，存思古观空。晓坛柽叶露，晴圃柳花风。 
寿已将椿并，棋难见局终。何当与高鹤，飞去海光中。知



   卷543_54 【送石贲归吴兴】喻凫 

同志幸同年，高堂君独还。齐荣恩未报，共隐事皆闲。 
访寺临河岸，开楼见海山。洛中推二陆，莫久恋乡关。主



   卷543_55 【感遇】喻凫 

江乡十年别，京国累日同。在客几多事，俱付酒杯中。古



   卷543_56 【晚思】喻凫 

鹤下紫阁云，沈沈翠微雨。独坐正无言，孤庄一声杵。主



   卷543_57 【赠空禅师】喻凫 

虎见修行久，松知夏腊高。寒堂坐风雨，瞑目尚波涛。古



   卷543_58 【西山寒日逢韦侍御】喻凫 

獬豸霜中貌，龙钟病后颜。惨伤此身事，风雪动江山。主



   卷543_59 【题禅院】喻凫 

无花地亦香，有鹤松多直。向此奚必孤，山僧尽相识。古



   卷543_60 【惊秋】喻凫 

莺啭才间关，蝉鸣旋萧屑。如何两鬓毛，不作千枝雪。主



   卷543_61 【经刘校书墓】喻凫 

远冢松回曲渚风，一官闻是校书终。
霜情月思今何在，零落人间策子中。



   卷543_62 【蒋处士宅喜闲公至】喻凫 

绝杯夏别螺江渡，单钵春过处士斋。
尝茗议空经不夜，照花明月影侵阶。



   卷543_63 【绝句（一作忆友人）】喻凫 

银地无尘金菊开，紫梨红枣堕莓苔。
一泓秋水一轮月，今夜故人来不来。



   卷543_64 【句】喻凫 

颜凋明镜觉，思苦白云知。主

沧洲迷钓隐，紫阁负僧期。（见张为《主客图》）。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十四 
 
   
　 
　

　
 　



   卷544_1 【听歌】刘得仁 

朱槛满明月，美人歌落梅。忽惊尘起处，疑是有风来。 
一曲听初彻，几年愁暂开。东南正云雨，不得见阳台。知



   卷544_2 【青龙寺僧院】刘得仁 

常多簪组客，非独看高松。此地堪终日，开门见数峰。 
苔新禽迹少，泉冷树阴重。师意如山里，空房晓暮钟。主



   卷544_3 【夏夜会同人】刘得仁 

沈沈清暑夕，星斗俨虚空。岸帻栖禽下，烹茶玉漏中。 
形骸忘已久，偃仰趣无穷。日汲泉来漱，微开密筱风。斋



   卷544_4 【游崔监丞城南别业】刘得仁 

门与青山近，青山复几重。雪融皇子岸，春浥翠微峰。 
地有经冬草，林无未老松。竹寒溪隔寺，晴日直闻钟。古



   卷544_5 【答韦先辈春雨后见寄】刘得仁 

风散五更雨，鸟啼三月春。轩窗透初日，砚席绝纤尘。 
帝里峰头出，邻家树色新。怜君高且静，有句寄闲人。知



   卷544_6 【题吴先生山居】刘得仁 

先生此幽隐，便可谢人群。潭底见秋石，树间飞霁云。 
山居心已惯，俗事耳憎闻。念我要多疾，开炉药许分。主



   卷544_7 【晚游慈恩寺】刘得仁 

寺去幽居近，每来因采薇。伴僧行不困，临水语忘归。 
磬动青林晚，人惊白鹭飞。堪嗟浮俗事，皆与道相违。斋



   卷544_8 【题王处士山居】刘得仁 

茅堂入谷远，林暗绝其邻。终日有流水，经年无到人。 
溪云常欲雨，山洞别开春。自得仙家术，栽松独养真。古



   卷544_9 【宿僧院】刘得仁 

禅地无尘夜，焚香话所归。树摇幽鸟梦，萤入定僧衣。 
破月斜天半，高河下露微。翻令嫌白日，动即与心违。知



   卷544_10 【晓别吕山人】刘得仁 

疏钟兼漏尽，曙色照青氛。栖鹤出高树，山人归白云。 
月盈期重宿，丹熟约相分。羡入秋风洞，幽泉仔细闻。主



   卷544_11 【送知全禅师南游】刘得仁 

师誉振京城，谈空万乘听。北行山已雪，南去木犹青。 
夜岳禅销月，秋潭汲动星。回期不可定，孤鹤在高冥。斋



   卷544_12 【上张水部】刘得仁 

出入门阑久，儿童亦有情。不须将姓字，长说向公卿。 
每许连床坐，时容并马行。恩深转无语，怀抱自分明。古



   卷544_13 【塞上行作】刘得仁 

乡井从离别，穷边触目愁。生人居外地，塞雪下中秋。 
雁举之衡翅，河穿入虏流。将军心莫苦，向此取封侯。知



   卷544_14 【赠江夏卢使君】刘得仁 

诗人中最屈，无与使君俦。白发虽求退，明时合见收。 
登山犹自健，纵酒可多愁。好是能骑马，相逢见鄂州。主



   卷544_15 【冬夜寄白阁僧】刘得仁 

营营不自息，暌阔数年情。林下期难遂，人间事旋生。 
鸟栖寒水迥，月映积冰清。石室焚香坐，悬知不为名。斋



   卷544_16 【送姚合郎中任杭州】刘得仁 

水陆中分程，看花一月行。会稽山隔浪，天竺树连城。 
候吏赍鱼印，迎船载旆旌。渡江春始半，列屿草初生。古



   卷544_17 【西园】刘得仁 

夏圃秋凉入，树低逢帻欹。水声翻败堰，山翠湿疏篱。 
绿滑莎藏径，红连果压枝。幽人更何事，旦夕与僧期。知



   卷544_18 【昊天观新栽竹】刘得仁 

清风枝叶上，山鸟已栖来。根别古沟岸，影生秋观苔。 
遍思诸草木，惟此出尘埃。恨为移君晚，空庭更拟栽。主



   卷544_19 【晚步曲江因谒慈恩寺恭上人】刘得仁 

岂曰趣名者，年年待命通。坐令青嶂上，兴起白云中。 
岸浸如天水，林含似雨风。南宗犹有碍，西寺问恭公。斋



   卷544_20 【送姚处士归亳州】刘得仁 

白发麻衣破，还谯别弟回。首垂听乐泪，花落待歌杯。 
石路寻芝熟，柴门有鹿来。明王下征诏，应就碧峰开。古



   卷544_21 【寄楼子山云栖上人】刘得仁 

一室凿崔嵬，危梯叠藓苔。永无尘事到，时有至人来。 
涧谷冬深静，烟岚日午开。修身知得地，京寺未言回。知



   卷544_22 【秋夜喜友人宿】刘得仁 

莫说春闱事，清宵且共吟。频年遗我辈，何日遇知音。 
逼曙天倾斗，将寒叶坠林。无将簪绂意，只损壮夫心。主



   卷544_23 【秋日同僧宿西池】刘得仁 

菡萏遍秋水，隔林香似焚。僧同池上宿，霞向月边分。 
渚鸟栖蒲立，城砧接曙闻。来宵莫他约，重此话孤云。斋



   卷544_24 【宿韦津山居】刘得仁 

永夕见招宿，诗书盈草堂。静吟倾美酒，高论出名场。 
窗飒松篁韵，庭兼雪月光。心期身未老，一去泛潇湘。古



   卷544_25 【夜携酒访崔正字】刘得仁 

只应芸阁吏，知我僻兼愚。吟兴忘饥冻，生涯任有无。 
惨云埋远岫，阴吹吼寒株。忽起围炉思，招携酒满壶。知



   卷544_26 【送蔡京东归迎侍】刘得仁 

高堂惟两别，此别是荣归。薄俸迎亲远，平时知己稀。 
郓郊秋木见，鲁寺夜钟微。近腊西来日，多逢霰雪飞。主



   卷544_27 【中秋】刘得仁 

尘里兼尘外，咸期此夕明。一年惟一度，长恐有云生。 
露洗微埃尽，光濡是物清。朗吟看正好，惆怅又西倾。斋



   卷544_28 【池上宿】刘得仁 

事事不求奢，长吟省叹嗟。无才堪世弃，有句向谁夸。 
老树呈秋色，空池浸月华。凉风白露夕，此境属诗家。古



   卷544_29 【秋夕即事】刘得仁 

永夕坐暝久，萧萧猿狖啼。漏微砧韵隔，月落斗杓低。 
危叶无风坠，幽禽并树栖。自怜在岐路，不醉亦沉迷。知



   卷544_30 【晚夏】刘得仁 

日夕是西风，流光半已空。山光渐凝碧，树叶即翻红。 
学浅惭多士，秋成羡老农。谁怜信公道，不泣路岐中。主



   卷544_31 【夏日即事】刘得仁 

到晓改诗句，四邻嫌苦吟。中宵横北斗，夏木隐栖禽。 
天地先秋肃，轩窗映月深。幽庭多此景，惟恐曙光侵。斋



   卷544_32 【夏日通济里居酬诸先辈见访】刘得仁 

君子远相寻，联镳到敝林。有诗谁索和，无酒可赊斟。 
门列晴峰色，堂开古木阴。何因驻清听，惟恐日西沉。古



   卷544_33 【寄姚谏议】刘得仁 

鸣鞭静路尘，籍籍谏垣臣。函疏封还密，炉香侍立亲。 
箧多临水作，窗宿卧云人。危坐开寒纸，灯前起草频。知



   卷544_34 【和厉玄侍御题户部相公庐山草堂】刘得仁 

白云居创毕，诏入凤池年。林长双峰树，潭分并寺泉。 
石溪盘鹤外，岳室闭猿前。柱史题诗后，松前更肃然。主



   卷544_35 【题山中故静禅师】刘得仁 

寂灭身何在，门人隔此生。影悬尘已厚，塔种柏初成。 
溪院秋先雪，山堂古有精。当时挂锡处，树老几枝倾。斋



   卷544_36 【夏日游慈恩寺】刘得仁 

何处消长日，慈恩精舍频。僧高容野客，树密绝嚣尘。 
闲上凌虚塔，相逢避暑人。却愁归去路，马迹并车轮。古



   卷544_37 【题终南麻先生寂禅师石室】刘得仁 

因居石室贫，五十二回春。拥褐冥心客，穷经暮齿人。 
翠沉空水定，雨绝片云新。危细秋峰径，相随到顶频。知



   卷544_38 【送灵武朱书记】刘得仁 

灵帅与谁善，得君宾幕中。从容应尽礼，赞画致元功。 
连塞云长惨，才秋树半空。相如偏自惬，掌记复乘骢。主



   卷544_39 【吊草堂禅师】刘得仁 

杖履疑师在，房关四壁蛩。贮瓶经腊水，响塔隔山钟。 
乳鸽沿苔井，斋猿散雪峰。如何不相见，倚遍寺前松。斋



   卷544_40 【早春送湘潭李少府之任】刘得仁 

柳新春水湄，春岸草离离。祖席觞云尽，离人泪各垂。 
业文传不朽，作尉岂多时。公退琴堂上，风吹斑竹枝。古



   卷544_41 【送越客归】刘得仁 

霜薄东南地，江枫落未齐。众山离楚上，孤棹宿吴西。 
渚客留僧语，笼猿失子啼。到家冬即是，荷尽若耶溪。知



   卷544_42 【送周钺往江夏】刘得仁 

东西南北郡，自说遍曾游。人世终多故，皇都不少留。 
郢城帆过夜，汉水月方秋。此谒亲知去，闻猿岂解愁。主



   卷544_43 【送河池李明府之任】刘得仁 

河池安所理，种柳与弹琴。自合清时化，仍资白首吟。 
程馀行片月，公退入遥林。想得询民瘼，方称单父心。斋



   卷544_44 【送蔡京侍御赴大梁幕】刘得仁 

同城各多故，会面亦稀疏。及道须相别，临岐恨有馀。 
梁园飞楚鸟，汴水走淮鱼。众说裁军檄，陈琳远不如。古



   卷544_45 【哭鲍溶有感】刘得仁 

寥落故人宅，今来身已亡。古苔封墨沼，深竹映书堂。 
秋色池馆静，雨声云水凉。无因展交道，日暮剖心肠。知



   卷544_46 【送僧归玉泉寺】刘得仁 

玉泉归故刹，便老是僧期。乱木孤蝉后，寒山绝鸟时。 
若寻流水去，转出白云迟。见说千峰路，溪深复顶危。主



   卷544_47 【宣义池上】刘得仁 

修篁夹绿池，幽絮此中飞。何必青山远，仍将白发归。 
鸟啼亦有恨，鸥习总无机。树起秋风细，西林磬入微。斋



   卷544_48 【回中夜访独孤从事】刘得仁 

满庭霜月魄，风静绝纤闻。边境时无事，州城夜访君。 
拥裘听塞角，酌醴话湘云。赞佐元戎美，恩齐十万军。古



   卷544_49 【宿宣义池亭】刘得仁 

暮色绕柯亭，南山幽竹青。夜深斜舫月，风定一池星。 
岛屿无人迹，菰蒲有鹤翎。此中足吟眺，何用泛沧溟。知



   卷544_50 【送智玄首座归蜀中旧山】刘得仁 

像教得重兴，因师说大乘。从来悟明主，今去证高僧。 
蜀国烟霞异，灵山水月澄。乡闾诸善友，喜似见南能。主



   卷544_51 【贺顾非熊及第其年内索文章】刘得仁 

愚为童稚时，已解念君诗。及得高科晚，须逢圣主知。 
花前翻有泪，鬓上却无丝。从此东归去，休为坠叶期。斋



   卷544_52 【冬日骆家亭子】刘得仁 

亭台腊月时，松竹见贞姿。林积烟藏日，风吹水合池。 
恨无人此住，静有鹤相窥。是景吟诗遍，真于野客宜。古



   卷544_53 【题邵公禅院（一作冬日题邵公院）】刘得仁 

无事门多掩，阴阶竹扫苔。劲风吹雪聚，渴鸟啄冰开。 
树向寒山得，人从瀑布来。终期天目老，擎锡逐云回。知



   卷544_54 【忆鹤】刘得仁 

自尔归仙后，经秋又过春。白云寻不得，紫府去无因。 
此地空明月，何山伴羽人。终期华表上，重见令威身。主



   卷544_55 【听夜泉】刘得仁 

静里层层石，潺湲到鹤林。流回出几洞，源远历千岑。 
寒助空山月，清兼此夜心。幽人听达曙，相和藓床吟。斋



   卷544_56 【乐游原春望】刘得仁 

乐游原上望，望尽帝都春。始觉繁华地，应无不醉人。 
云开双阙丽，柳映九衢新。爱此频来往，多闲逐此身。古



   卷544_57 【赠雍陶博士】刘得仁 

腹是群书笥，官为六义师。情高少尘事，朝下足闲时。 
有句同人伏，无私胄子知。汉庭公议在，正与触邪宜。知



   卷544_58 【夏日感怀寄所知】刘得仁 

了了见岐路，欲行难负心。趋时不圆转，自古易湮沉。 
日正林方合，蜩鸣夏已深。中郎今远在，谁识爨桐音。主



   卷544_59 【陈情上知己】刘得仁 

性与才俱拙，名场迹甚微。久居颜亦厚，独立事多非。 
刻骨搜新句，无人悯白衣。明时自堪恋，不是不知机。斋



   卷544_60 【秋夜寄友人二首】刘得仁 

永夜无他虑，长吟毕二更。暗灯摇碧影，滞雨滴阶声。 
道进愁还浅，年加睡自轻。如何得深术，相与舍浮名。古

所思同海岱，所梦亦烟波。默坐看山久，闲行值寺过。 
独吟黄叶乱，相去碧峰多。我有归心在，君行竟若何。主



   卷544_61 【寄春坊顾校书】刘得仁 

宁因不得志，寂寞本相宜。冥目冥心坐，花开花落时。 
数畦蔬甲出，半梦鸟声移。只恐龙楼吏，归山又见违。斋



   卷544_62 【寄雍陶先辈】刘得仁 

久别青云士，幽人分固然。愁心不易去，蹇步卒难前。 
尽落经霜叶，频阴欲雪天。归山自有限，岂待白头年。古



   卷544_63 【对月寄雍陶】刘得仁 

圆明寒魄上，天地一光中。临水通宵坐，知君此兴同。 
华凝衣有露，静极树无风。若向湘江见，湘江彻底空。知



   卷544_64 【寄谢观】刘得仁 

十五年馀苦，今朝始遇君。无惭于白日，不枉别孤云。 
得失天难问，称扬鬼亦闻。此恩销镂骨，吟坐叶纷纷。主



   卷544_65 【送鄂州崔大夫赴镇】刘得仁 

廉问帝难人，朝廷辍重臣。入山初有雪，登路正无尘。 
去国鸣驺缓，经云住旆频。千峰与万木，清听雨情新。斋



   卷544_66 【送钱给事赴虢州】刘得仁 

帝心忧虢俗，暂辍掖垣臣。疲瘵初承制，乡闾似得春。 
化成应有瑞，位重转闻贫。用作盐梅日，争回卧辙人。古



   卷544_67 【送雍陶侍御赴兖州裴尚书命】刘得仁 

纶阁知孤直，翻论北巷贤。且縻莲幕里，会致玉阶前。 
洙泗秋微动，龟蒙月正圆。元戎军务息，清句待君联。知



   卷544_68 【送新罗人归本国】刘得仁 

鸡林隔巨浸，一住一年行。日近国先曙，风吹海不平。 
眼穿乡井树，头白渺瀰程。到彼星霜换，唐家语却生。主



   卷544_69 【送车涛罢举归山】刘得仁 

朝是暮还非，人情冷暖移。浮生只如此，强进欲何为。 
要路知无援，深山必遇师。怜君明此理，休去不迟疑。斋



   卷544_70 【送王书记归邠州】刘得仁 

陈琳轻一别，马上意超然。来日行烦暑，归时听早蝉。 
阴云翳城郭，细雨紊山川。从事公刘地，元戎旧礼贤。古



   卷544_71 【送谢观之剑南从事】刘得仁 

迢递从知己，他人敢更言。离京虽未腊，到府已应暄。 
飞急奔行雁，啼酸忆子猿。江山无限思，君拟共谁论。知



   卷544_72 【送顾非熊作尉盱眙】刘得仁 

一名兼一尉，未足是君伸。历数为诗者，多来作谏臣。 
路翻平楚阔，草带古淮新。天下虽云大，同声有几人。主



   卷544_73 【送高湘及第后东归觐叔】刘得仁 

此去几般荣，登科鼎足名。无惭入南巷，高价耸东京。 
窗对嵩山碧，庭来洛水声。门前桃李树，一径已阴成。斋



   卷544_74 【送友人下第归觐】刘得仁 

君此卜行日，高堂应梦归。莫将和氏泪，滴著老莱衣。 
岳雨连河细，田禽出麦飞。到家调膳后，吟苦落蝉晖。古



   卷544_75 【送友人下第归扬州觐省】刘得仁 

新柳间花垂，东西京路岐。园林知自到，寝食计相思。 
雨断淮山出，帆扬楚树移。晨昏心已泰，蝉发是回时。知



   卷544_76 【早行】刘得仁 

万类半已动，此心宁自安。月沉平野尽，星隐曙空残。 
马渡横流广，人行湛露寒。还思犹梦者，不信早行难。主



   卷544_77 【通济里居酬卢肇见寻不遇】刘得仁 

衡门掩绿苔，树下绝尘埃。偶赴高僧约，旋知长者来。 
云山堪眺望，车马必裴回。问以何为待，惭无酒一杯。斋



   卷544_78 【赠王尊师】刘得仁 

为道常日损，尊师修此心。挂肩黄布被，穿发白蒿簪。 
符札灵砂字，弦弹古素琴。囊中曾有药，点土亦成金。古



   卷544_79 【冬夜与蔡校书宿无可上人院】刘得仁 

儒释偶同宿，夜窗寒更清。忘机于世久，晤语到天明。 
月倒高松影，风旋一磬声。真门犹是幻，不用觉浮生。知



   卷544_80 【冬日喜同志宿】刘得仁 

相逢话清夜，言实转相知。共道名虽切，唯论命不疑。 
吟身坐霜石，眠鸟握风枝。别忆天台客，烟霞昔有期。主



   卷544_81 【逢吕上山人】刘得仁 

尘里正愁老，相逢眼益明。从前枉多病，此后鲜疏名。 
古柏今收子，深山许事兄。长生如有分，愿逐到蓬瀛。斋



   卷544_82 【春暮对雨】刘得仁 

春暮雨微微，翻疑坠叶时。气蒙杨柳重，寒勒牡丹迟。 
未夕鸟先宿，望晴人有期。何当廓阴闭，新暑竹风吹。古



   卷544_83 【长信宫】刘得仁 

簟凉秋气初，长信恨何如。拂黛月生指，解鬟云满梳。 
一从悲画扇，几度泣前鱼。坐听南宫乐，清风摇翠裾。知



   卷544_84 【初夏题段郎中修竹里南园】刘得仁 

高人游息处，与此曲池连。密树才春后，深山在目前。 
远峰初绝雨，片石欲生烟。数有僧来宿，应缘静好禅。主



   卷544_85 【题景玄禅师院】刘得仁 

古僧精进者，师复是谁流。道贵行无我，禅难说到头。 
汲泉羸鹤立，拥褐老猿愁。曾住深山院，何如此院幽。斋



   卷544_86 【夏日樊川别业即事】刘得仁 

无事称无才，柴门亦罕开。脱巾吟永日，著屐步荒台。 
风卷微尘上，霆将暴雨来。终南云渐合，咫尺失崔嵬。古



   卷544_87 【寄无可上人】刘得仁 

省学为诗日，宵吟每达晨。十年期是梦，一事未成身。 
枉别山中客，殊非世上人。今来已如此，须得桂荣新。知



   卷544_88 【和范校书赠造微上人】刘得仁 

得性见微公，何曾执著空。修心将佛并，吐论与儒通。 
晓漱松杉下，宵禅雪月中。他生有缘会，君子亦应同。主



   卷544_89 【访曲江胡处士】刘得仁 

何况归山后，而今已似仙。卜居天苑畔，闲步禁楼前。 
落日明沙岸，微风上纸鸢。静还林石下，坐读养生篇。斋



   卷544_90 【慈恩寺塔下避暑】刘得仁 

古松凌巨塔，修竹映空廊。竟日闻虚籁，深山只此凉。 
僧真生我静，水淡发茶香。坐久东楼望，钟声振夕阳。古



   卷544_91 【秋晚与友人游青龙寺】刘得仁 

高视终南秀，西风度阁凉。一生同隙影，几处好山光。 
暮鸟投嬴木，寒钟送夕阳。因居话心地，川冥宿僧房。知



   卷544_92 【春日雨后作】刘得仁 

朝来微有雨，天地爽无尘。北阙明如画，南山碧动人。 
车舆终日别，草树一城新。枉是吾君戚，何门谒紫宸。主



   卷544_93 【别王山人】刘得仁 

旨甘虽自足，未是禄荣亲。尚逐趋时伴，多离有道人。 
山居衣以草，生寄药随身。不食长无疾，年知出十旬。斋



   卷544_94 【赠陶山人】刘得仁 

处士例营营，惟君纵此生。闲能资寿考，健不换公卿。 
药圃妻同耨，山田子共耕。定知丹熟后，无姓亦无名。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十五 
 
   
　 
　

　
 　



   卷545_1 【禁署早春晴望】刘得仁 

御林闻有早莺声，玉槛春香九陌晴。寒著霁云归紫阁， 
暖浮佳气动芳城。宫池日到冰初解，辇路风吹草欲生。 
鸳侣此时皆赋咏，商山雪在思尤清。斋



   卷545_2 【山中寻道人不遇】刘得仁 

年过弱冠风尘里，常拟随师学炼形。石路特来寻道者， 
云房空见有仙经。棋于松底留残局，鹤向潭边退数翎。 
便欲此居闲到老，先生何日下青冥。斋



   卷545_3 【赠敬晊助教二首（一作无可诗）】刘得仁 

到来常听说清虚，手把玄元七字书。仙籍不知名姓有， 
道情惟见往来疏。已能绝粒无饥色，早晚休官买隐居。 
便欲去随为弟子，片云孤鹤可相于。斋

街西静观求居处，不到权门到寺频。禁掖人知连状荐， 
国庠官满一家贫。清仪称是蓬瀛客，直气堪为谏诤臣。 
自顾无成年渐长，报恩惟愿杀微身。古



   卷545_4 【送祖山人归山】刘得仁 

独来朝市笑浮云，却忆烟霞出帝城。不说金丹能点化， 
空教弟子学长生。壶中泻酒看云影，洞里逢师下鹤迎。 
料得仙家玉牌上，已镌白日上升名。古



   卷545_5 【监试莲花峰】刘得仁 

太华万馀重，岧峣只此峰。当秋倚寥泬，入望似芙蓉。 
翠拔千寻直，青危一朵秾。气分毛女秀，灵有羽人踪。 
倒影侵官路，流香激庙松。尘埃终不及，车马自憧憧。古



   卷545_6 【京兆府试目极千里】刘得仁 

献赋多年客，低眉恨不前。此心常郁矣，纵目忽超然。 
送骥登长路，看鸿入远天。古墟烟幂幂，穷野草绵绵。 
树与金城接，山疑桂水连。何当开霁日，无物翳平川。古



   卷545_7 【寻陈处士山堂】刘得仁 

步溪凡几转，始得见幽踪。路隐千根树，门开万仞峰。 
片云生石窦，浅水卧枯松。穷谷风光冷，深山翠碧浓。 
鹤看空里过，仙向坐中逢。底露秋潭水，声微暮观钟。 
他年来此定，异日愿相容。且喜今归去，人间事更慵。斋



   卷545_8 【题从伯舍人道正里南园】刘得仁 

帝里馀新第，朱门面碧岑。曙堂增爽气，乔木动清阴。 
直去亲瑶陛，朝回在竹林。风流才子调，好尚古人心。 
薜荔遮窗暗，莓苔近井深。礼无青草隔，诗共白衣吟。 
轩静留孤鹤，庭虚到远砧。掩关裁凤诏，开镜理琼簪。 
种植今如此，尘埃永不侵。云奔投刺者，日日待为霖。知



   卷545_9 【赋得听松声】刘得仁 

庭际微风动，高松韵自生。听时无物乱，尽日觉神清。 
强与幽泉并，翻嫌细雨并。拂空增鹤唳，过牖合琴声。 
况复当秋暮，偏宜在月明。不知深涧底，萧瑟有谁听。知



   卷545_10 【宿普济寺】刘得仁 

京寺数何穷，清幽此不同。曲江临阁北，御苑自墙东。 
广陌车音急，危楼夕景通。乱峰沉暝野，毒暑过秋空。 
幡飏虚无里，星生杳霭中。月光笼月殿，莲气入莲宫。 
缀草凉天露，吹人古木风。饮茶除假寐，闻磬释尘蒙。 
童子眠苔净，高僧话漏终。待鸣晓钟后，万井复朣胧。斋



   卷545_11 【和郑校书夏日游郑泉】刘得仁 

太虚悬畏景，古木蔽清阴。爰有泉堪挹，闲思日可寻。 
来闻鸣滴滴，照竦碧沈沈。几脉成溪壑，何人测浅深。 
澄时无一物，分处历千林。净溉灵根药，凉浮玉翅禽。 
饮疑蠲宿疾，见自失烦襟。僧共云前濑，龙和月下吟。 
叠光轻吹动，彻底晓霞侵。不用频游去，令君少进心。知



   卷545_12 【和段校书冬夕寄题庐山】刘得仁 

名高身未到，此恨蓄多时。是夕吟因话，他年必去随。 
尝闻庐岳顶，半入楚江湄。几处悬崖上，千寻瀑布垂。 
炉峰松淅沥，湓浦柳参差。日色连湖白，钟声拂浪迟。 
烟梯缘薜荔，岳寺步欹危。地本饶灵草，林曾出祖师。 
石楼霞耀壁，猿树鹤分枝。细径萦岩末，高窗见海涯。 
嵌空寒更极，寂寞夜尤思。阴谷冰埋术，仙田雪覆芝。 
乱泉禅客濑，异迹逸人知。藓室新开灶，柽潭未了棋。 
如何遂闲放，长得在希夷。空务渔樵事，方无道路悲。 
谢公台尚在，陶令柳潜衰。尘外难相许，人间贵迹遗。 
虽怀丹桂影，不忘白云期。仁者终携手，今朝预赋诗。主



   卷545_13 【书事寄万年厉员外】刘得仁 

帝城皆剧县，令尹美居东。遂拜赵张下，暂离星象中。 
拥归从北阙，送上动南宫。紫禁黄山绕，沧溟素浐通。 
封疆亲日月，邑里出王公。赋税充天府，歌谣入圣聪。 
土膏寒麦覆，人海昼尘蒙。廨宇松连翠，朝街火散红。 
文场新桂茂，粉署旧兰崇。留客挥盈爵，抽毫咏早鸿。 
前驺潘岳贵，故里邵平穷。劝隐莲峰久，期耕树谷同。 
凫飞将去叶，剑气尚埋丰。何必华阴土，方垂拂拭功。主



   卷545_14 【上姚谏议】刘得仁 

高文与盛德，皆谓古无伦。圣代生才子，明庭有谏臣。 
已瞻龙衮近，渐向凤池新。却忆波涛郡，来时岛屿春。 
名因诗句大，家似布衣贫。曾暗投新轴，频闻奖滞身。 
照吟清夕月，送药紫霞人。终计依门馆，何疑不化鳞。知



   卷545_15 【上翰林丁学士】刘得仁 

今代如尧代，征贤察众情。久聆推行实，然后佐聪明。 
官自文华重，恩因顾问生。词人求作称，天子许和羹。 
御柳凋霜晚，宫泉滴月清。直庐寒漏近，秋烛白麻成。 
玉殿移时对，金舆数侍行。赐衣香未散，借马色难名。 
时辈何偏羡，儒流此最荣。终当闻燮理，寰宇永升平。斋



   卷545_16 【二（一本将后四句作下第吟绝句）】刘得仁 

何处访岐路，青云但忆归。风尘数年限，门馆一生依。 
外族帝王是，中朝亲旧稀。翻令浮议者，不许九霄飞。古



   卷545_17 【山中舒怀寄上丁学士】刘得仁 

五字投精鉴，惭非大雅词。本求闲赐览，岂料便蒙知。 
幽拙欣殊幸，提携更不疑。弱苗须雨长，懒翼在风吹。 
砺镞端杨叶，光门待桂枝。计闻尘里誉，因和禁中诗。古



   卷545_18 【莺出谷】刘得仁 

东风潜启物，动息意皆新。此鸟从幽谷，依林报早春。 
出寒虽未及，振羽渐能频。稍类冲天鹤，多随折桂人。 
尊前喧有语，花里昼藏身。若向秾华处，馀禽不见亲。古



   卷545_19 【哭翰林丁侍郎】刘得仁 

相知出肺腑，非旧亦非亲。每见云霄侣，多扬鄙拙身。 
即期扶泰运，岂料哭贤人。应是随先帝，依前作近臣。 
平生任公直，爱弟尚风尘。宅闭青松古，坟临赤水新。 
官清仍齿壮，儿小复家贫。惆怅天难问，空流泪满巾。斋



   卷545_20 【陈情上李景让大夫】刘得仁 

一被浮名误，旋遭白发侵。裴回恋明主，梦寐在秋岑。 
遇物唯多感，居常只是吟。待时钳定口，经事压低心。 
辛苦文场久，因缘戚里深。老迷新道路，贫卖旧园林。 
晴赏行闻水，宵棋坐见参。龟留闲去问，僧约偶来寻。 
望喜潜凭鹊，娱情愿有琴。此生如遂意，誓死报知音。 
上德怜孤直，唯公拔陆沉。丘山恩忽被，蝼蚁力难任。 
作鉴明同日，听言重若金。从兹更无限，翘足俟为霖。斋



   卷545_21 【和郑先辈谢秩闲居寓书所怀】刘得仁 

西风日夜吹，万木共离披。近甸新晴后，高人得意时。 
暂闲心亦泰，论道面难欺。把笔还诗债，将琴当酒资。 
蓝衫悬竹桁，乌帽挂松枝。名占文章重，官归谏宪迟。 
生涯贫帝里，公议到台司。室冷沾苔藓，门清绝路岐。 
莫言邻白屋，即贺立丹墀。岂虑尘埃久，云霄故有期。知



   卷545_22 【病中晨起即事寄场中往还】刘得仁 

昨日离尘里，今朝懒已成。岂能为久隐，更欲泥浮名。 
虚牖晨光白，幽园晓气清。戴沙寻水去，披雾入林行。 
叠叶孤禽在，初阳半树明。桑麻新雨润，芦荻古波声。 
易向田家熟，元于世路生。病多三径塞，吟苦四邻惊。古



   卷545_23 【悲老宫人】刘得仁 

白发宫娃不解悲，满头犹自插花枝。
曾缘玉貌君王宠，准拟人看似旧时。



   卷545_24 【村中闲步】刘得仁 

闲共野人临野水，新秋高树挂清晖。
不知尘里无穷事，白鸟双飞入翠微。



   卷545_25 【上巳日】刘得仁 

未敢分明赏物华，十年如见梦中花。
游人过尽衡门掩，独自凭栏到日斜。



   卷545_26 【省试日上崔侍郎四首】刘得仁 

衣上年年泪血痕，只将怀抱诉乾坤。
如今主圣臣贤日，岂致人间一物冤。

如病如痴二十秋，求名难得又难休。
回看骨肉须堪耻，一著麻衣便白头。

戚里称儒愧小才，礼闱公道此时开。
他人何事虚相指，明主无私不是媒。

方寸终朝似火然，为求白日上青天。
自嗟辜负平生眼，不识春光二十年。



   卷545_27 【秋夜】刘得仁 

秋气满堂孤烛冷，清宵无寐忆山归。
窗前月过三更后，细竹吟风似雨微。



   卷545_28 【长门怨】刘得仁 

争得一人闻此怨，长门深夜有妍姝。
早知雨露翻相误，只插荆钗嫁匹夫。



   卷545_29 【贾妇怨】刘得仁 

嫁与商人头欲白，未曾一日得双行。
任君逐利轻江海，莫把风涛似妾轻。



   卷545_30 【寄友人】刘得仁 

风飒沉思眼忽开，尘埃污得是庸才。
那堪更见巢松鹤，飞入青云不下来。



   卷545_31 【晏起】刘得仁 

日过辰时犹在梦，客来应笑也求名。
浮生自得长高枕，不向人间与命争。



   卷545_32 【马上别单于刘评事（时太和公主还京，评事罢举起职）】刘得仁 

庙谋宏远人难测，公主生还帝感深。
天下底平须共喜，一时闲事莫惊心。



   卷545_33 【赠从弟谷】刘得仁 

此世荣枯岂足惊，相逢惟要眼长青。
从来不爱三闾死，今日凭君莫独醒。



   卷545_34 【别山居】刘得仁 

万壑千岩景象开，登临未足又须回。
凭师莫断松间路，秋月圆时弟子来。



   卷545_35 【赠道人】刘得仁 

长在城中无定业，卖丹磨镜两途贫。
三山来往寻常事，不省曾惊市井人。



   卷545_36 【对月寄同志】刘得仁 

霜满中庭月在林，塞鸿频过又更深。
支颐不语相思坐，料得君心似我心。



   卷545_37 【忆鹤】刘得仁 

白丝翎羽丹砂顶，晓度秋烟出翠微。
来向孤松枝上立，见人吟苦却高飞。



   卷545_38 【云门寺】刘得仁 

上方僧又起，清磬出林初。吟苦晓灯暗，露零秋草疏。 
旧山多梦到，流水送愁馀。寄寺欲经岁，惭无亲故书。古



   卷545_39 【中秋宿邓逸人居】刘得仁 

偶与山僧宿，吟诗坐到明。夜凉耽月色，秋渴漱泉声。 
涧木如竿耸，窗云作片生。白衣闲自贵，不揖汉公卿。知



   卷545_40 【句】刘得仁 

外家虽是帝，当路且无亲。（《读书志》）斋

白日只如哭，黄泉免恨无。（哭贾岛，以下《吟窗杂录》）主

身闲甘旨下，白发太平人。知

同游芳草寺，见示白云诗。（以下《海录碎事》）古

犹祈启金口，一为动文权。斋

深山寺路千层石，竹杖棕鞋便可登。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十六 
 
   
　 
　

　
 　



   卷546_1 【题山院】权审 

万叶风声利，一山秋气寒。晓霜浮碧瓦，落日度朱栏。斋



   卷546_2 【绝句】权审 

得即高歌失即休，多悲多恨谩悠悠。
今朝有酒今朝醉，明日愁来明日愁。



   卷546_3 【郡中有怀寄上睦州员外杜十三兄】邢群 

城枕溪流更浅斜，丽谯连带邑人家。经冬野菜青青色， 
未腊山梅处处花。虽免嶂云生岭上，永无音信到天涯。 
如今岁晏从羁滞，心喜弹冠事不赊。知



   卷546_4 【早发灵芝望九华寄杜员外使君】曹汾 

戴月早辞三秀馆，迟明初识九华峰。嵯嵯玉剑寒铓利， 
袅袅青莲翠叶重。奇状却疑人画出。岚光如为客添浓。 
行春若到五溪上，此处褰帷正面逢。知



   卷546_5 【落花】严恽 

春光冉冉归何处，更向花前把一杯。
尽日问花花不语，为谁零落为谁开。



   卷546_6 【题筹笔驿】殷潜之 

江东矜割据，邺下夺孤嫠。霸略非匡汉，宏图欲佐谁。 
奏书辞后主，仗剑出全师。重袭褒斜路，悬开反正旗。 
欲将苞有截，必使举无遗。沈虑经谋际，挥毫决胜时。 
圜觚当分画，前箸此操持。山秀扶英气，川流入妙思。 
算成功在彀，运去事终亏。命屈天方厌，人亡国自随。 
艰难推旧姓，开创极初基。总叹曾过地，宁探作教资。 
若归新历数，谁复顾衰危。报德兼明道，长留识者知。斋



   卷546_7 【送高遂赴举】祝元膺 

句曲旧宅真，自产日月英。既涵岳渎气，安无神仙名。 
松桂逦迤色，与君相送情。古



   卷546_8 【寄道友】祝元膺 

两颔凝清霜，玉炉焚天香。为我延岁华，得入不死乡。主



   卷546_9 【梦仙谣】祝元膺 

蟾蜍夜作青冥烛，螮蝀晴为碧落梯。
好个分明天上路，谁教深入武陵溪。



   卷546_10 【句】祝元膺 

雾纹斑似豹，水力健如龙。（见张为《主客图》）主



   卷546_11 【贺邓璠使君正拜袁州】彭蟾 

六年惠爱及黎甿，大府论功俟陟明。尺一诏书天上降， 
二千石禄世间荣。新添画戟门增峻，旧蹑青云路转平。 
更待皇恩醒善政，碧油幢到郡斋迎。主



   卷546_12 【和严恽落花诗】王枢 

花落花开人世梦，衰荣闲事且持杯。
春风底事轻摇落，何似从来不要开。



   卷546_13 【咏宣律和尚袈裟】张希复 

共覆三衣中夜寒，披时不镇尼师坛。
无因盖得龙宫地，畦里尘飞叶相残。



   卷546_14 【莺出谷】钱可复 

玉律阳和变，时禽羽翮新。载飞初出谷，一啭已惊人。 
拂柳宜烟暖，冲花觉露春。抟风翻翰疾，向日弄吭频。 
求友心何切，迁乔幸有因。华林高玉树，栖托及芳晨。主



   卷546_15 【莺出谷】张鹭 

弱柳随俦匹，迁莺正及春。乘风音响远，映日羽毛新。 
已得辞幽谷，还将脱俗尘。鸳鸾方可慕，燕雀迥无邻。 
游止知难屈，翻飞在此伸。一枝如借便，终冀托深仁。主



   卷546_16 【莺出谷】刘庄物 

幸因辞旧谷，从此及芳晨。欲语如调舌，初飞似畏人。 
风调归影便，日暖吐声频。翔集知无阻，联绵贵有因。 
喜迁乔木近，宁厌对花新。堪念微禽意，关关也爱春。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十七 
 
   
　 
　

　
 　



   卷547_1 【题吕食新水阁兼寄南商州郎中】朱景玄 

丹槛初结构，孤高冠清川。庭临谷中树，檐落山上泉。 
晓色挂残月，夜声杂繁弦。青春去如水，康乐归何年。主



   卷547_2 【华山南望春】朱景玄 

灵岳多异状，巉巉出虚空。闲云恋岩壑，起灭苍翠中。 
皓气澄野水，神光秘琼宫。鹤巢前林雪，瀑落满涧风。 
春尽花未发，川回路难穷。何因著山屐，鹿迹寻羊公。主



   卷547_3 【水阁】朱景玄 

楼居半池上，澄影共相空。谢守题诗处，莲开净碧中。古



   卷547_4 【迎风亭】朱景玄 

山雨留清气，溪飙送早凉。时回石门步，阶下碧云光。主



   卷547_5 【双槠亭】朱景玄 

连檐对双树，冬翠夏无尘。未肯惭桃李，成阴不待春。古



   卷547_6 【莲亭】朱景玄 

回塘最幽处，拍水小亭开。莫怪阑干湿，䴔䴖夜宿来。主



   卷547_7 【中峰亭】朱景玄 

中峰上翠微，窗晓早霞飞。几引登山屐，春风踏雪归。古



   卷547_8 【飞云亭】朱景玄 

上结孤圆顶，飞轩出泰清。有时迷处所，梁栋晓云生。主



   卷547_9 【四望亭】朱景玄 

高亭群峰首，四面俯晴川。每见晨光晓，阶前万井烟。古



   卷547_10 【望莲台】朱景玄 

秋台好登望，菡萏发清池。半似红颜醉，凌波欲暮时。主



   卷547_11 【茶亭】朱景玄 

静得尘埃外，茶芳小华山。此亭真寂寞，世路少人闲。古



   卷547_12 【宿新安村步】朱景玄 

淅淅寒流涨浅沙，月明空渚遍芦花。
离人偶宿孤村下，永夜闻砧一两家。



   卷547_13 【远闻本郡行春到旧山二首】朱景玄 

一身从宦留京邑，五马遥闻到旧山。
已领烟霞光野径，深惭老幼候柴关。

清风借响松筠外，画隼停晖水石间。
定掩溪名在图传，共知轩盖此登攀。



   卷547_14 【和崔使君临发不得观积雪】朱景玄 

贫居稍与池塘近，旬日轩车不降来。
一树琼花空有待，晓风看落满青苔。



   卷547_15 【句】朱景玄 

塞鸿先秋去，边草入夏生。（见《酉阳杂俎》）斋



   卷547_16 【别青州妓段东美】薛宜僚 

经年邮驿许安栖，一会他乡别恨迷。
今日海帆飘万里，不堪肠断对含啼。

阿母桃花方似锦，王孙草色正如烟。
不须更向沧溟望，惆怅欢情恰一年。



   卷547_17 【咏韦皋】郭圆 

宣父从周又适秦，昔贤谁少出风尘。
当时甚讶张延赏，不识韦皋是贵人。



   卷547_18 【进宣宗收复河湟诗】崔铉 

边陲万里注恩波，宇宙群芳洽凯歌。右地名王争解辫， 
远方戎垒尽投戈。烟尘永息三秋戍，瑞气遥清九折河。 
共遇圣明千载运，更观俗阜与时和。主



   卷547_19 【咏架上鹰】崔铉 

天边心胆架头身，欲拟飞腾未有因。
万里碧霄终一去，不知谁是解绦人。



   卷547_20 【越亭二十韵】元晦 

乏才叨八使，徇禄非三顾。南服颁诏条，东林证迷误。 
未闻述职效，偶脱嚣烦趣。激水浚坳塘，缘崖欹磴步。 
西岩焕朝旭，深壑囊宿雾。影气爽衣巾，凉飔轻杖履。 
临高神虑寂，远眺川原布。孤帆逗汀烟，翻鸦集江树。 
独探洞府静，恍若偓佺遇。一瞬契真宗，百年成妄故。 
孱颜石户启，杳霭溪云度。松籁韵宫商，鸳甍势翔溯。 
津梁危彴架，济物虚舟渡。环流驰羽觞，金英妒妆嫭。 
笳吟寒垒迥，鸟噪空山暮。怅望麋鹿心，低回车马路。 
悬冠谢陶令，褫珮怀疏傅。遐想蜕缨緌，徒惭恤襦袴。 
福盈祸之倚，权胜道所恶。何必栖禅关，无言自冥悟。知



   卷547_21 【除浙东留题桂郡林亭】元晦 

紫泥远自金銮降，朱旆翻驰镜水头。陶令风光偏畏夜， 
子牟衰鬓暗惊秋。西邻月色何时见，南国春光岂再游。 
莫遣艳歌催客醉，不堪回首翠蛾愁。知



   卷547_22 【句】元晦 

石静如开镜，山高若耸莲。笋竿抽玉管，花蔓缀金钿。 
（岩光亭楼海虞衡志）。主



   卷547_23 【和元常侍除浙东留题】路贯 

谢安致理逾三载，黄霸清声彻九重。犹辍珮环归凤阙， 
且将仁政到稽峰。林间立马罗千骑，池上开筵醉一钟。 
共喜甘棠有新咏，独惭霜鬓又攀龙。主



   卷547_24 【赠巩畴】郑薰 

密雪松桂寒，书窗导馀清。风撼冰玉碎，阶前琴磬声。 
榻静几砚洁，帙散缣缃明。高论展僧肇，精言资巩生。 
立意加玄虚，析理分纵横。万化悉在我，一物安能惊。 
江海何所动，丘山常自平。迟速不相阂，后先徒起争。 
镜照分妍丑，秤称分重轻。颜容宁入鉴，铢两岂关衡。 
蕴微道超忽，剖镫音泠泠。纸上掣牢键，舌端摇利兵。 
圆澈保直性，客尘排妄情。有住即非住，无行即是行。 
疏越舍朱弦，哇淫鄙秦筝。淡薄贵无味，羊斟惭大羹。 
洪远包乾坤，幽窅潜沈冥。罔烦跬步举，顿达万里程。 
庐远尚莫晓，隐留曾误听。直须持妙说，共诣毗耶城。斋



   卷547_25 【句】郑薰 

项斯逢水部，谁道不关情。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十八 
 
   
　 
　

　
 　



   卷548_1 【镊白曲】薛逢 

去年镊白鬓，镜里犹堪认年少。今年镊白发， 
两眼昏昏手战跳。满酌浓酹假颜色，颜色不扬翻自笑。 
少年曾读古人书，本期独善安有馀。虽盖长安一片瓦， 
未遑卒岁容宁居。前年依亚成都府，月请俸缗六十五。 
妻儿骨肉愁欲来，偏梁阁道归得否？长安六月尘亘天， 
池塘鼎沸林欲燃。合家恸哭出门送，独驱匹马陵山巅。 
到官只是推诚信，终日兢兢幸无吝。丞相知怜为小心， 
忽然奏佩专城印。专城俸入一倍多，况兼职禄霜峨峨。 
山妻稚女悉迎到，时列绿樽酣酒歌。醉来便向樽前倒， 
风月满头丝皓皓。虽然减得阖门忧，又加去国五年老。 
五年老，知奈何？来日少，去日多。金锤锤碎黄金镊， 
更唱樽前老去歌。斋



   卷548_2 【君不见】薛逢 

君不见，马侍中，气吞河朔称英雄；君不见，韦太尉， 
二十年前镇蜀地。一朝冥漠归下泉，功业声名两憔悴。 
奉诚园里蒿棘生，长兴街南沙路平。当时带砺在何处， 
今日子孙无地耕。或闻羁旅甘常调，簿尉文参各天表。 
清明纵便天使来，一把纸钱风树杪。碑文半缺碑堂摧， 
祁连冢象狐兔开。野花似雪落何处，棠梨树下香风来。 
马侍中，韦太尉，盛去衰来片时事。人生倏忽一梦中， 
何必深深固权位！主



   卷548_3 【老去也】薛逢 

惆怅人生不满百，一事无成头雪白。回看幼累与老妻， 
俱是途中远行客。匣中旧镜照胆明，昔曾见我髭未生。 
朝巾暮栉不自省，老皮皴皱文纵横。合掌髻子蒜许大， 
此日方知非是我。暗数七旬能几何，不觉中肠热如火。 
老去也，争奈何？敲酒盏，唱短歌。短歌未竟日已没， 
月映西南庭树柯。斋



   卷548_4 【追昔行】薛逢 

朝光如飞犹尚可，暮更如箭不容卧。犍为穿城更漏频， 
一一皆从枕边过。一夕凡几更，一更凡几声。 
青春枉向镜中老，白发虚从愁里生。曾窥帝里东邻女， 
自比桃花镜中许。一朝嫁得征戍儿，荷戈千里防秋去。 
去时只作旦暮期，别后生死俱不知。风惊粉色入蝉鬓， 
愁送镜花潜堕枝。前年因出长安陌，见一女人头雪白。 
日中扶杖憩树阴，仿佛形容认相识。向予吁嗟还独语， 
曾与君家邻舍住。当时妾嫁与征人，几向墙头诮夫主。 
花开叶落何推迁，屈指数当三十年。眉头薤叶同枯叶， 
琴上朱弦成断弦。嫁时宝镜依然在，鹊影菱花满光彩。 
梦里长嗟离别多，愁中不觉颜容改。叹息人生能几何， 
喜君颜貌未蹉跎。因君下马重相顾，请奏青门肠断歌。主



   卷548_5 【醉春风】薛逢 

去年春似今年春，依旧野花愁杀人。犍为县里古城上， 
开是好花飞是尘。戏蝶狂蜂相往返，一枝花上声千万。 
时节先从暖处开，北枝未发南枝晚。江城太守须髯苍， 
忽然置酒开华堂。歌儿舞女亦随后，暂醉始知天地长。 
顷年曾作东周掾，同舍寻春屡开宴。斗门亭上柳如丝， 
洛水桥边月如练。洛阳风俗不禁街，骑马夜归香满怀。 
坐客争吟云碧句，美人醉赠珊瑚钗。日往月来何草草， 
今年又校三年老。槽中骏马不能骑，惆怅落花开满道。 
为报时人知不知，看花对酒定无疑。君看野外孤坟下， 
石羊石马是谁家？斋



   卷548_6 【邻相反行】薛逢 

东家有儿年十五，只向田园独辛苦。夜开沟水绕稻田， 
晓叱耕牛垦塉土。西家有儿才弱龄，仪容清峭云鹤形。 
涉书猎史无早暮，坐期朱紫如拾青。东家西家两相诮， 
西儿笑东东又笑。西云养志与荣名，彼此相非不同调。 
东家自云虽苦辛，躬耕早暮及所亲。男舂女爨二十载， 
堂上未为衰老人。朝机暮织还充体，馀者到兄还及弟。 
春秋伏腊长在家，不许妻奴暂违礼。尔今二十方读书， 
十年取第三十馀。往来途路长离别，几人便得升公车。 
纵令得官身须老，衔恤终天向谁道？百年骨肉归下泉， 
万里枌榆长秋草。我今躬耕奉所天，耘锄刈获当少年。 
面上笑添今日喜，肩头薪续厨中烟。纵使此身头雪白， 
又有儿孙还稼穑。家藏一卷古孝经，世世相传皆得力。 
为报西家知不知，何须谩笑东家儿。生前不得供甘滑， 
殁后扬名徒尔为。古



   卷548_7 【灵台家兄古镜歌】薛逢 

一尺圆潭深黑色，篆文如丝人不识。耕夫云住赫连城， 
赫连城下亲耕得。镜上磨莹一月馀，日中渐见菱花舒。 
金膏洗拭鉎涩尽，黑云吐出新蟾蜍。人言此是千年物， 
百鬼闻之形暗栗，玉匣曾经龙照来，岂宜更鉴农夫质。 
有时霹雳半夜惊，窗中飞电如晦明。盘龙鳞胀玉匣溢， 
牙爪触风时有声。耕夫不解珍灵异，翻惧赫连神作祟。 
十千卖与灵台兄，百丈灵湫坐中至。溢匣水色如玉倾， 
儿童不敢窥泓澄。寒光照人近不得，坐愁雷电湫中生。 
吾兄吾兄须爱惜，将来慎勿虚抛掷。兴云致雨会有时， 
莫遣红妆秽灵迹。知



   卷548_8 【观竞渡（一作刘禹锡诗，一作张建封诗）】薛逢 

三月三日天清明，杨花绕江啼晓莺。使君未出郡斋内， 
江上已闻齐和声。使君出时皆有引，马前已被红旗阵。 
两岸罗衣破鼻香，银钗照日如霜刃。鼓声三下红旗开， 
两龙跃出浮水来。擢影干波飞万剑，鼓声劈浪鸣千雷。 
雷声冲急波相近，两龙望标目如瞬。江上人呼霹雳声， 
竿头彩挂虹霓晕。前船抢水已得标，后船失势空挥桡。 
疮眉血首争不定，输岸一朋心似烧。只将标示输赢赏， 
两岸十舟五来往。须臾戏罢各东西，竟脱文身请书上。 
吾今细观竞渡儿，何殊当路权相持。不思得所各休去， 
会到摧舟折楫时。主



   卷548_9 【酬牛秀才登楼见示】薛逢 

旅馆再经秋，心烦懒上楼。年光同过隙，人事且随流。 
骨肉凭书问，乡关托梦游。所嗟山郡酒，倾尽只添忧。斋



   卷548_10 【夏夜宴明月湖】薛逢 

夏夜宴南湖，琴觞兴不孤。月摇天上桂，星泛浦中珠。 
助照萤随舫，添盘笋迸厨。圣朝思静默，堪守谷中愚。古



   卷548_11 【大水】薛逢 

暴雨逐惊雷，从风忽骤来。浪驱三岛至，江拆二仪开。 
势恐圆枢折，声疑厚轴摧。冥心问元化，天眼几时回。知



   卷548_12 【席上酬东川严中丞叙旧见赠】薛逢 

昔记披云日，今逾二十年。声名俱是梦，恩旧半归泉。 
朱绂惭衰齿，红妆惨别筵。离歌正凄切，休更促危弦。主



   卷548_13 【禁火】薛逢 

日日冒烟尘，忽忽禁火辰。塞榆关水湿，边草贼回春。 
岁月伤风迈，疮痍念苦辛。沙中看白骨，肠断故乡人。斋



   卷548_14 【咏柳】薛逢 

弱植惊风急自伤，暮来翻遣思悠扬。曾飘紫陌随高下， 
敢拂朱阑竞短长。萦砌乍飞还乍舞，扑池如雪又如霜。 
莫令岐路频攀折，渐拟垂阴到画堂。斋



   卷548_15 【宫词】薛逢 

十二楼中尽晓妆，望仙楼上望君王。锁衔金兽连环冷， 
水滴铜龙昼漏长。云髻罢梳还对镜，罗衣欲换更添香。 
遥窥正殿帘开处，袍袴宫人扫御床。斋



   卷548_16 【长安春日】薛逢 

穷途日日困泥沙，上苑年年好物华。荆棘不当车马道， 
管弦长奏绮罗家。王孙草上悠扬蝶，少女风前烂熳花。 
懒出任从游子笑，入门还是旧生涯。斋



   卷548_17 【韦寿博书斋（一作温庭筠诗）】薛逢 

玄晏先生已白头，不随鹓鹭狎群鸥。元卿谢免开三径， 
平仲朝归卧一裘。醉后独知殷甲子，病来犹作晋春秋。 
尘缨未濯今如此，野水无情处处流。斋



   卷548_18 【潼关河亭】薛逢 

重冈如抱岳如蹲，屈曲秦川势自尊。天地并功开帝宅， 
山河相湊束龙门。橹声呕轧中流渡，柳色微茫远岸村。 
满眼波涛终古事，年来惆怅与谁论。斋



   卷548_19 【送衢州崔员外】薛逢 

笑分铜虎别京师，岭下山川想到时。红树暗藏殷浩宅， 
绿萝深覆偃王祠。风茅向暖抽书带，露竹迎风舞钓丝。 
休指岩西数归日，知君已负白云期。斋



   卷548_20 【开元后乐】薛逢 

莫奏开元旧乐章，乐中歌曲断人肠。邠王玉笛三更咽， 
虢国金车十里香。一自犬戎生蓟北，便从征战老汾阳。 
中原骏马搜求尽，沙苑年来草又芳。斋



   卷548_21 【汉武宫辞】薛逢 

汉武清斋夜筑坛，自斟明水醮仙官。殿前玉女移香案， 
云际金人捧露盘。绛节几时还入梦，碧桃何处更骖鸾。 
茂陵烟雨埋弓剑，石马无声蔓草寒。斋



   卷548_22 【潼关驿亭】薛逢 

河上关门日日开，古今名利旋堪哀。终军壮节埋黄土， 
杨震丰碑翳绿苔。寸禄应知沾有分，一官常惧处非才。 
犹惊往岁同袍者，尚逐江东计吏来。斋



   卷548_23 【五峰隐者】薛逢 

烟霞壁立水溶溶，路转崖回旦暮中。鸂鶒畏人沈涧月， 
山羊投石挂岩松。高斋既许陪云宿，晚稻何妨为客舂。 
今日见君嘉遁处，悔将名利役疏慵。斋



   卷548_24 【上吏部崔相公】薛逢 

龙门曾共战惊澜，雷电浮云出浚湍。紫府有名同羽化， 
碧霄无路却泥蟠。公车未结王生袜，客路虚弹贡禹冠。 
今日垆锤任真宰，暂回风水不应难。斋



   卷548_25 【送刘郎中牧杭州】薛逢 

一州横制浙江湾，台榭参差积翠间。楼下潮回沧海浪， 
枕边云起剡溪山。吴江水色连堤阔，越俗舂声隔岸还。 
圣代牧人无远近，好将能事济清闲。斋



   卷548_26 【贫女吟】薛逢 

残妆满面泪阑干，几许幽情欲话难。云髻懒梳愁拆凤， 
翠蛾羞照恐惊鸾。南邻送女初鸣珮，北里迎妻已梦兰。 
惟有深闺憔悴质，年年长凭绣床看。斋



   卷548_27 【夜宴观妓】薛逢 

灯火荧煌醉客豪，卷帘罗绮艳仙桃。纤腰怕束金蝉断， 
鬓发宜簪白燕高。愁傍翠蛾深八字，笑回丹脸利双刀。 
无因得荐阳台梦，愿拂馀香到缊袍。斋



   卷548_28 【送西川杜司空赴镇】薛逢 

黑眉玄发尚依然，紫绶金章五十年。三入凤池操国柄， 
八分龙节付兵权。东周城阙中天外，西蜀楼台落日边。 
莫遣洪垆旷真宰，九流人物待陶甄。斋



   卷548_29 【长安夜雨】薛逢 

滞雨通宵又彻明，百忧如草雨中生。心关桂玉天难晓， 
运落风波梦亦惊。压树早鸦飞不散，到窗寒鼓湿无声。 
当年志气俱消尽，白发新添四五茎。斋



   卷548_30 【猎骑】薛逢 

兵印长封入卫稀，碧空云尽早霜微。浐川桑落雕初下， 
渭曲禾收兔正肥。陌上管弦清似语，草头弓马疾如飞。 
岂知万里黄云戍，血迸金疮卧铁衣。斋



   卷548_31 【金城宫】薛逢 

忆昔明皇初御天，玉舆频此驻神仙。龙盘藻井喷红艳， 
兽坐金床吐碧烟。云外笙歌岐薛醉，月中台榭后妃眠。 
自从戎马生河雒，深锁蓬莱一百年。斋



   卷548_32 【惊秋】薛逢 

露竹风蝉昨夜秋，百年心事付东流。明霜义分成虚话， 
阜俗文章惜暗投。长笑李斯称溷鼠，每多庄叟喻牺牛。 
五湖烟水盈归梦，芦荻花中一钓舟。斋



   卷548_33 【六街尘】薛逢 

六街尘起鼓冬冬，马足车轮在处通。百役并驱衣食内， 
四民长走路岐中。年光与物随流水，世事如花落晓风。 
名利到身无了日，不知今古旋成空。斋



   卷548_34 【悼古】薛逢 

细推今古事堪愁，贵贱同归土一丘。汉武玉堂人岂在， 
石家金谷水空流。光阴自旦还将暮，草木从春又到秋。 
闲事与时俱不了，且将身暂醉乡游。斋



   卷548_35 【九华观废月池（一作题昭华公主废池馆）】薛逢 

曾发箫声水槛前，夜蟾寒沼两婵娟。微波有恨终归海， 
明月无情却上天。白鸟带将林外雪，绿荷枯尽渚中莲。 
荣华不肯人间住，须读庄生第一篇。斋



   卷548_36 【社日游开元观（时当水荒之后）】薛逢 

松柏当轩蔓桂篱，古坛衰草暮风吹。荒凉院宇无人到， 
寂寞烟霞只自知。浪渍法堂馀像设，水存虚殿半科仪。 
因求天宝年中梦，故事分明载折碑。斋



   卷548_37 【九日曲池游眺】薛逢 

陌上秋风动酒旗，江头丝竹竞相追。正当海晏河清日， 
便是修文偃武时。绣毂尽为行乐伴，艳歌皆属太平诗。 
微臣幸忝颁尧历，一望郊原惬所思。斋



   卷548_38 【九日郡斋有感】薛逢 

白日贪长夜更长，百般无意更思量。三冬不见秦中雪， 
九日惟添鬓畔霜。霞泛水文沈暮色，树凌金气发秋光。 
楼前野菊无多少，一雨重开一番黄。斋



   卷548_39 【九日嘉州发军亭即事】薛逢 

三江分注界平沙，何处云山是我家。舞鹤洲中翻白浪， 
掬金滩上折黄花。不愁故国归无日，却恨浮名苦有涯。 
向暮酒酣宾客散，水天狼藉变馀霞。斋



   卷548_40 【九日雨中言怀】薛逢 

糕果盈前益自愁，那堪风雨滞刀州。单床冷席他乡梦， 
紫樧黄花故国秋。万里音书何寂寂，百年生计甚悠悠。 
潜将满眼思家泪，洒寄长江东北流。斋



   卷548_41 【题剑门先寄上西蜀杜司徒】薛逢 

峭壁横空限一隅，划开元气建洪枢。梯航百货通邦计， 
键闭诸蛮屏帝都。西蹙犬戎威北狄，南吞荆郢制东吴。 
千年管钥谁熔范，只自先天造化炉。斋



   卷548_42 【八月初一驾幸延喜楼看冠带降戎】薛逢 

城头旭日照阑干，城下降戎彩仗攒。九陌尘埃千骑合， 
万方臣妾一声欢。楼台乍仰中天易，衣服初回左衽难。 
清水莫教波浪浊，从今赤岭属长安。斋



   卷548_43 【送司徒相公赴阙】薛逢 

丞相衔恩赴阙时，锦城寒菊始离披。龙媒旧识朝天路， 
鸡树长虚入梦枝。十载殿廷连步武，两来庸蜀抚疲羸。 
莫愁中土无人识，自有明明圣主知。斋



   卷548_44 【送灵州田尚书】薛逢 

阴风猎猎满旗竿，白草飕飕剑气攒。九姓羌浑随汉节， 
六州蕃落从戎鞍。霜中入塞雕弓硬，月下翻营玉帐寒。 
今日路傍谁不指，穰苴门户惯登坛。斋



   卷548_45 【座中走笔送前萧使君】薛逢 

笙歌惨惨咽离筵，槐柳阴阴五月天。未学苏秦荣佩印， 
却思平子赋归田。芙蓉欲绽溪边蕊，杨柳初迷渡口烟。 
自笑无成今老大，送君垂泪郭门前。斋



   卷548_46 【重送徐州李从事商隐】薛逢 

晓乘征骑带犀渠，醉别都门惨袂初。莲府望高秦御史， 
柳营官重汉尚书。斩蛇泽畔人烟晓，戏马台前树影疏。 
尺组挂身何用处，古来名利尽丘墟。斋



   卷548_47 【醉中闻甘州】薛逢 

老听笙歌亦解愁，醉中因遣合甘州。行追赤岭千山外， 
坐想黄河一曲流。日暮岂堪征妇怨，路傍能结旅人愁。 
左绵刺史心先死，泪满朱弦催白头。斋



   卷548_48 【北亭醉后叙旧赠东川陈书记】薛逢 

二十年前事尽空，半随波浪半随风。谋身喜断韩鸡尾， 
辱命羞携楚鹊笼。符竹谬分锦水外，妻孥犹隔散关东。 
临岐莫怪朱弦绝，曾是君家入爨桐。斋



   卷548_49 【宣政殿前陪位观册顺宗宪宗皇帝尊号】薛逢 

楼头钟鼓递相催，曙色当衙晓仗开。孔雀扇分香案出， 
衮龙衣动册函来。金泥照耀传中旨，玉节从容引上台。 
盛礼永尊徽号毕，圣慈南面不胜哀。斋



   卷548_50 【元日楼前观仗】薛逢 

千门曙色锁寒梅，五夜疏钟晓箭催。宝马占堤朝阙去， 
香车争路进名来。天临玉几班初合，日照金鸡仗欲回。 
更傍紫微瞻北斗，上林佳气满楼台。斋

曈曈初日照楼台，漠漠祥云雉扇开。星驻冕旒三殿晓， 
云翻珠翠六宫来。山呼圣寿烟霞动，风转金章鸟兽回。 
欲识普恩无远近，万方欢忭一声雷。古



   卷548_51 【醉中看花因思去岁之任】薛逢 

去岁乘轺出上京，军机旦暮促前程。狂花野草途中恨， 
春月秋风剑外情。愁见瘴烟遮路色，厌闻溪水下滩声。 
不辞醉伴诸年少，羞对红妆白发生。古



   卷548_52 【题白马驿】薛逢 

晚麦芒干风似秋，旅人方作蜀门游。家林渐隔梁山远， 
客路长依汉水流。满壁存亡俱是梦，百年荣辱尽堪愁。 
胸中愤气文难遣，强指丰碑哭武侯。古



   卷548_53 【题筹笔驿】薛逢 

天地三分魏蜀吴，武侯倔起赞訏谟。身依豪杰倾心术， 
目对云山演阵图。赤伏运衰功莫就，皇纲力振命先徂。 
出师表上留遗恳，犹自千年激壮夫。古



   卷548_54 【贺杨收作相】薛逢 

阙下憧憧车马尘，沈浮相次宦游身。须知金印朝天客， 
同是沙堤避路人。威凤偶时因瑞圣，应龙无水谩通神。 
立门不是趋时客，始向穷途学问津。古



   卷548_55 【元日田家】薛逢 

南村晴雪北村梅，树里茅檐晓尽开。蛮榼出门儿妇去， 
乌龙迎路女郎来。相逢但祝新正寿，对举那愁暮景催。 
长笑士林因宦别，一官轻是十年回。古



   卷548_56 【送庆上人归湖州因寄道儒座主】薛逢 

上人今去白蘋洲，霅水苕溪我旧游。夜雨暗江渔火出， 
夕阳沈浦雁花收。闲听别鸟啼红树，醉看归僧棹碧流。 
若见儒公凭寄语，数茎霜鬓已惊秋。古



   卷548_57 【早发剡山（一作赵嘏诗）】薛逢 

正怀何谢俯长流，更览馀封识嵊州。树色老依官舍晚， 
溪声凉傍客衣秋。南岩气爽横郛郭，天姥云晴拂寺楼。 
日暮不堪还上马，蓼花风起路悠悠。古



   卷548_58 【题春台观】薛逢 

殿前松柏晦苍苍，杏绕仙坛水绕廊。垂露额题精思院， 
博山炉袅降真香。苔侵古碣迷陈事，云到中峰失上方。 
便拟寻溪弄花去，洞天谁更待刘郎。古



   卷548_59 【春晚东园晓思】薛逢 

剑外春馀日更长，东园留醉乐高张。松杉露滴无情泪， 
桃杏风飘不语香。莺恋叶深啼绿树，燕窥巢稳坐雕梁。 
也知留滞年华晚，争那樽前乐未央。古



   卷548_60 【芙蓉溪送前资州裴使君归京宁拜户部裴侍郎】薛逢 

桑柘林枯荞麦干，欲分离袂百忧攒。临溪莫话前途远， 
举酒须歌后会难。薄宦未甘霜发改，夹衣犹耐水风寒。 
遥知阮巷归宁日，几院儿童候马看。古



   卷548_61 【伏闻令公疾愈对见延英，因有贺诗远封投献】薛逢 

吉语云云海外传，令公疾愈起朝天。皇风再扇寰区内， 
人镜重开日月边。光启四门通寿域，深疏万顷溉情田。 
陪臣自讶迷津久，愿识方舟济巨川。古



   卷548_62 【题独孤处士村居】薛逢 

江上园庐荆作扉，男驱耕犊妇鸣机。林峦当户茑萝暗， 
桑柘绕村姜芋肥。几亩稻田还谓业，两间茆舍亦言归。 
何如一被风尘染，到老云云相是非。古



   卷548_63 【题上皇观】薛逢 

狂寇穷兵犯帝畿，上皇曾此振戎衣。门前卫士传清警， 
砌下奚官扫翠微。云驻寿宫三洞启，日回仙仗六龙归。 
当时丹凤衔书处，老柏苍苍已合围。古



   卷548_64 【奉和仆射相公送东川李支使归使府夏侯相公】薛逢 

两地交通布政和，上台深喜使星过。欢留白日千钟酒， 
调入青云一曲歌。寒柳翠添微雨重，腊梅香绽细枝多。 
平津万一言卑散，莫忘高松寄女萝。古



   卷548_65 【送封尚书节制兴元】薛逢 

大封茅土镇褒中，醉出都门杀气雄。陌上晚花迎虎节， 
马前新月学弯弓。珂临响涧声先合，旆到春山色更红。 
欲识真心报天子，满旗全是发生风。古



   卷548_66 【送西川梁常侍之新筑龙山城并锡赉两州刺史及部落酋长等】薛逢 

圣主忧夷貊，屯师剪束钦。皇家思眷祐，星使忽登临。 
用命期开国，违天必衅碪。化须均草树，恩不间飞沈。 
束马凌苍壁，扪萝上碧岑。瘴川风自热，剑阁气长阴。 
迅濑从天急，乔松入地深。仰观唯一径，俯瞰即千寻。 
水作新城带，山为故垒襟。东开洞君听，南辟纳蛮心。 
渥泽濡三部，衣冠化雨林。带文雕白玉，符理篆黄金。 
鸟道经邛僰，星缠过觜参。回轩如睿奖，休作苦辛吟。古



   卷548_67 【河满子】薛逢 

系马宫槐老，持杯店菊黄。故交今不见，流恨满川光。主



   卷548_68 【题黄花驿】薛逢 

孤戍迢迢蜀路长，鸟鸣山馆客思乡。
更看绝顶烟霞外，数树岩花照夕阳。



   卷548_69 【凉州词】薛逢 

昨夜蕃兵报国仇，沙州都护破凉州。
黄河九曲今归汉，塞外纵横战血流。



   卷548_70 【嘉陵江】薛逢 

备问嘉陵江水湄，百川东去尔西之。
但教清浅源流在，天路朝宗会有期。



   卷548_71 【观猎】薛逢 

马缩寒毛鹰落膘，角弓初暖箭新调。
平原踏尽无禽出，竟日翻身望碧霄。



   卷548_72 【狼烟】薛逢 

三道狼烟过碛来，受降城上探旗开。
传声却报边无事，自是官军入抄回。



   卷548_73 【侠少年】薛逢 

绿眼胡鹰踏锦鞲，五花骢马白貂裘。
往来三市无人识，倒把金鞭上酒楼。



   卷548_74 【感塞】薛逢 

满塞旌旗镇上游，各分天子一方忧。
无因得见歌舒翰，可惜西山十八州。



   卷548_75 【听曹刚弹琵琶】薛逢 

禁曲新翻下玉都，四弦掁触五音殊。
不知天上弹多少，金凤衔花尾半无。



   卷548_76 【定山寺】薛逢 

十里松萝映碧苔，一川晴色镜中开。
遥闻上界翻经处，片片香云出院来。



   卷548_77 【越王楼送高梓州入朝】薛逢 

乘递初登建外州，倾心喜事富人侯。让当游艺依仁日， 
便到攀辕卧辙秋。容听巴歌消子夜，许陪仙躅上危楼。 
欲知恨恋情深处，听取长江旦暮流。古



   卷548_78 【送李蕴赴郑州因献卢郎中（以下九首并见《赵嘏集》）】薛逢 

仆射陂西想到时，满川晴色见旌旗。马融闲卧笛声远， 
王粲醉吟楼影移。几日赋诗秋水寺，经年草诏白云司。 
唯君此去人多羡，却是恩深自不知。古



   卷548_79 【送裴评事】薛逢 

塞垣从事识兵机，只拟平戎不拟归。入夜笳声含白发， 
报秋榆叶落征衣。城临战垒黄云晚，马渡寒沙夕照微。 
此别不应书断绝，满天霜雪有鸿飞。古



   卷548_80 【送沈单作尉江都（一作许浑诗）】薛逢 

炀帝都城春水边，笙歌夜上木兰船。三千宫女自涂地， 
十万人家如洞天。焰焰花枝官舍晚，重重云影寺墙连。 
少年作尉须矜慎，莫向楼前坠马鞭。古



   卷548_81 【送薛耽先辈归谒汉南】薛逢 

云绕千峰驿路长，谢家联句待檀郎。手持碧落新攀桂， 
月在东轩旧选床。几日旌幢延骏马，到时冰玉动华堂。 
孔门多少风流处，不遣颜回识醉乡。古



   卷548_82 【送同年郑祥先辈归汉南（时恩门相公镇山南）】薛逢 

年来惊喜两心知，高处同攀次第枝。人倚绣屏闲赏夜， 
马嘶花径醉归时。声名本自文章得，藩溷曾劳笔砚随。 
家去恩门四千里，只应从此梦旌旗。古



   卷548_83 【李先辈擢第东归有赠送】薛逢 

金榜前头无是非，平人分得一枝归。正怜日暖云飘路， 
何处宴回风满衣。门掩长淮心更远，渡连芳草马如飞。 
茂陵自笑犹多病，空有书斋在翠微。古



   卷548_84 【送韩绛归淮南寄韩绰先辈】薛逢 

岛上花枝系钓船，隋家宫畔水连天。江帆自落鸟飞外， 
月观静依春色边。门巷草生车辙在，朝廷恩及雁行联。 
相逢且问昭州事，曾鼓庄盆对逝川。古



   卷548_85 【送卢缄归扬州】薛逢 

曾向雷塘寄掩扉，荀家灯火有馀辉。关河日暮望空极， 
杨柳渡头人独归。隋苑荒台风袅袅，灞陵残雨梦依依。 
今年春色还相误，为我江边谢钓矶。古



   卷548_86 【送剡客】薛逢 

两重江外片帆斜，数里林塘绕一家。门掩右军馀水石， 
路横诸谢旧烟霞。扁舟几处逢溪雪，长笛何人怨柳花。 
若到天台洞阳观，葛洪丹井在云涯。古



   卷548_87 【凉州词】薛逢 

千里东归客，无心忆旧游。挂帆游□水，高枕到青州。主

君住孤山下，烟深夜径长。辕门渡绿水，游苑绕垂杨。知

树发花如锦，莺啼柳若丝。更游欢宴地，愁见别离时。古



   卷548_88 【送萧俛相公归山（一作赵嘏诗）】薛逢 

眼前轩冕是鸿毛，天上人情谩自劳。
脱却朝衣便东去，青云不及白云高。



   卷548_89 【石膏枕】薛逢 

表里通明不假雕，冷于春雪白于瑶。
朝来送在凉床上，只怕风吹日炙销。



   卷548_90 【句】薛逢 

草荒留客院，泥卧喂生台。（《游废寺》。 
以下见《海录碎事》）知

碧碎鸳鸯瓦，香埋菡萏垆。古

初日晖晖上彩旄。斋

金鞍俯鞚尘开处，银镝离弦中处声。（《猎》）。主

昨日鸿毛万钧重，今朝山岳一朝轻。（《旧唐书》本传： 
王铎作相，逢有诗云云，铎怨之）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百四十九 
 
   
　 
　

　
 　



   卷549_1 【汾上宴别（一作许浑诗）】赵嘏 

云物如故乡，山川知异路。年来未归客，马上春色暮。 
一尊花下酒，残日水西树。不待管弦终，摇鞭背花去。古



   卷549_2 【书斋雪后】赵嘏 

拥褐坐茅檐，春晴喜初日。微风入桃径，爽气归缥帙。 
频时苦风雪，就景理巾栉。树暖高鸟来，窗闲曙云出。 
乡遥路难越，道蹇时易失。欲静又不能，东山负芝朮。古



   卷549_3 【寄道者】赵嘏 

洞庭先生归路长，海云望极春茫茫。
别来几度向蓬岛，自傍瑶台折灵草。



   卷549_4 【虎丘寺赠渔处士】赵嘏 

兰若云深处，前年客重过。岩空秋色动，水阔夕阳多。 
早负江湖志，今如鬓发何。唯思闲胜我，钓艇在烟波。斋



   卷549_5 【陪崔璞侍御和崔gC春日有怀】赵嘏 

诗家本多感，况值广陵春。暖驻含窗日，香馀醉袖尘。 
浮名皆有分，一笑最关身。自此容依托，清才两故人。古



   卷549_6 【昔昔盐二十首（以薛道衡诗每句为题）·垂柳覆金堤】赵嘏 

新年垂柳色，袅袅对空闺。不畏芳菲好，自缘离别啼。 
因风飘玉户，向日映金堤。驿使何时度，还将赠陇西。知



   卷549_7 【昔昔盐二十首·蘼芜叶复齐】赵嘏 

提筐红叶下，度日采蘼芜。掬翠香盈袖，看花忆故夫。 
叶齐谁复见，风暖恨偏孤。一被春光累，容颜与昔殊。主



   卷549_8 【昔昔盐二十首·水溢芙蓉沼】赵嘏 

渌沼春光后，青青草色浓。绮罗惊翡翠，暗粉妒芙蓉。 
云遍窗前见，荷翻镜里逢。将心托流水，终日渺无从。斋



   卷549_9 【昔昔盐二十首·花飞桃李蹊】赵嘏 

远期难可托，桃李自依依。花径无容迹，戎裘未下机。 
随风开又落，度日扫还飞。欲折枝枝赠，那知归不归。古



   卷549_10 【昔昔盐二十首·采桑秦氏女】赵嘏 

南陌采桑出，谁知妾姓秦。独怜倾国貌，不负早莺春。 
珠履荡花湿，龙钩折桂新。使君那驻马，自有侍中人。知



   卷549_11 【昔昔盐二十首·织锦窦家妻】赵嘏 

当年谁不羡，分作窦家妻。锦字行行苦，罗帏日日啼。 
岂知登陇远，只恨下机迷。直候阳关使，殷勤寄海西。主



   卷549_12 【昔昔盐二十首·关山别荡子】赵嘏 

那堪闻荡子，迢递涉关山。肠为马嘶断，衣从泪滴斑。 
愁看塞上路，讵惜镜中颜。傥见征西雁，应传一字还。斋



   卷549_13 【昔昔盐二十首·风月守空闺】赵嘏 

良人犹远戍，耿耿夜闺空。绣户流宵月，罗帏坐晚风。 
魂飞沙帐北，肠断玉关中。尚自无消息，锦衾那得同。古



   卷549_14 【昔昔盐二十首·恒敛千金笑】赵嘏 

玉颜恒自敛，羞出镜台前。早惑阳城客，今悲华锦筵。 
从军人更远，投喜鹊空传。夫婿交河北，迢迢路几千。知



   卷549_15 【昔昔盐二十首·长垂双玉啼】赵嘏 

双双红泪堕，度日暗中啼。雁出居延北，人犹辽海西。 
向灯垂玉枕，对月洒金闺。不惜罗衣湿，惟愁归意迷。主



   卷549_16 【昔昔盐二十首·蟠龙随镜隐】赵嘏 

鸾镜无由照，蛾眉岂忍看。不知愁发换，空见隐龙蟠。 
那惬红颜改，偏伤白日残。今朝窥玉匣，双泪落阑干。斋



   卷549_17 【昔昔盐二十首·彩凤逐帷低】赵嘏 

巧绣双飞凤，朝朝伴下帷。春花那见照，暮色已频欺。 
欲卷思君处，将啼裛泪时。何年征戍客，传语报佳期。古



   卷549_18 【昔昔盐二十首·惊魂同夜鹊】赵嘏 

万里无人见，众情难与论。思君常入梦，同鹊屡惊魂。 
孤寝红罗帐，双啼玉箸痕。妾心甘自保，岂复暂忘恩。知



   卷549_19 【昔昔盐二十首·倦寝听晨鸡】赵嘏 

去去边城骑，愁眠掩夜闺。披衣窥落月，拭泪待鸣鸡。 
不愤连年别，那看长夜啼。功成应自恨，早晚发辽西。主



   卷549_20 【昔昔盐二十首·暗牖悬蛛网】赵嘏 

暗中蛛网织，历乱绮窗前。万里终无信，一条徒自悬。 
分从珠露滴，愁见隙风牵。妾意何聊赖，看看剧断弦。斋



   卷549_21 【昔昔盐二十首·空梁落燕泥】赵嘏 

春至今朝燕，花时伴独啼。飞斜珠箔隔，语近画梁低。 
帷卷闲窥户，床空暗落泥。谁能长对此，双去复双栖。古



   卷549_22 【昔昔盐二十首·前年过代北】赵嘏 

代北几千里，前年又复经。燕山云自合，胡塞草应青。 
铁马喧鼙鼓，蛾眉怨锦屏。不知羌笛曲，掩泪若为听。知



   卷549_23 【昔昔盐二十首·今岁往辽西】赵嘏 

万里飞书至，闻君已渡辽。只谙新别苦，忘却旧时娇。 
烽戍年将老，红颜日向凋。胡沙兼汉苑，相望几迢迢。主



   卷549_24 【昔昔盐二十首·一去无还意】赵嘏 

良人征绝域，一去不言还。百战攻胡虏，三冬阻玉关。 
萧萧边马思，猎猎戍旗闲。独抱千重恨，连年未解颜。斋



   卷549_25 【昔昔盐二十首·那能惜马蹄】赵嘏 

云中路杳杳，江畔草凄凄。妾久垂珠泪，君何惜马蹄。 
边风悲晓角，营月怨春鼙。未道休征战，愁眉又复低。古



   卷549_26 【送韦处士归省朔方】赵嘏 

映柳见行色，故山当落晖。青云知已殁，白首一身归。 
满袖萧关雨，连沙塞雁飞。到家翻有喜，借取老莱衣。知



   卷549_27 【送权先辈归觐信安】赵嘏 

衣彩独归去，一枝兰更香。马嘶芳草渡，门掩百花塘。 
野色亭台晚，滩声枕簟凉。小斋松岛上，重叶覆书堂。主



   卷549_28 【风蝉】赵嘏 

风蝉旦夕鸣，伴夜送秋声。故里客归尽，水边身独行。 
噪轩高树合，惊枕暮山横。听处无人见，尘埃满甑生。斋



   卷549_29 【重寄卢中丞】赵嘏 

贱子来还去，何人伴使君。放歌迎晚醉，指路上高云。 
此夜雁初至，空山雨独闻。别多头欲白，惆怅惜馀醺。古



   卷549_30 【晓发（一作姚鹄诗）】赵嘏 

旅行宜早发，况复是南归。月影缘山尽，钟声隔浦微。 
星残萤共映，叶落鸟惊飞。去去渡南渚，村深人出稀。知



   卷549_31 【送友人郑州归觐】赵嘏 

为有趋庭恋，应忘道路赊。风消荥泽冻，雨静圃田沙。 
古陌人来远，遥天雁势斜。园林新到日，春酒酌梨花。主



   卷549_32 【洛中逢卢郢石归觐】赵嘏 

不堪俱失意，相送出东周。缘切倚门恋，倍添为客愁。 
春山和雪静，寒水带冰流。别后期君处，灵源紫阁秋。斋



   卷549_33 【赠越客】赵嘏 

故国波涛隔，明时心久留。献书双阙晚，看月五陵秋。 
南棹何当返，长江忆共游。定知钓鱼伴，相望在汀州。古



   卷549_34 【经无锡县醉后吟】赵嘏 

客过无名姓，扁舟系柳阴。穷秋南国泪，残日故乡心。 
京洛衣尘在，江湖酒病深。何须觅陶令，乘醉自横琴。知



   卷549_35 【东归道中二首】赵嘏 

平生事行役，今日始知非。岁月老将至，江湖春未归。 
传家有天爵，主祭用儒衣。何必劳知己，无名亦息机。主

未明唤僮仆，江上忆残春。风雨落花夜，山川驱马人。 
星星一镜发，草草百年身。此日念前事，沧洲情更亲。古



   卷549_36 【旅次商山】赵嘏 

役役依山水，何曾似问津。断崖如避马，芳树欲留人。 
日夕猿鸟伴，古今京洛尘。一枝甘已失，辜负故园春。知



   卷549_37 【长洲】赵嘏 

扁舟殊不系，浩荡路才分。范蠡湖中树，吴王苑外云。 
悲心人望月，独夜雁离群。明发还驱马，关城见日曛。主



   卷549_38 【江边】赵嘏 

终日劳车马，江边款行扉。残花春浪阔，小酒故人稀。 
戍鼓客帆远，津云夕照微。何由兄与弟，俱及暮春归。斋



   卷549_39 【宿灵岩寺（即古吴官）】赵嘏 

明月溪头寺，虫声满橘洲。倚栏香径晚，移石太湖秋。 
古树云归尽，荒台水更流。无人见惆怅，独上最高楼。古



   卷549_40 【越中寺居】赵嘏 

迟客疏林下，斜溪小艇通。野桥连寺月，高竹半楼风。 
水静鱼吹浪，枝闲鸟下空。数峰相向绿，日夕郡城东。知



   卷549_41 【赠金刚三藏（一作许浑诗）】赵嘏 

心法云无住，流沙归复来。锡随山鸟动，经附海船回。 
洗足柳遮寺，坐禅花委苔。惟将一童子，又欲过天台。主



   卷549_42 【长安晚秋（一作秋望，一作秋夕）】赵嘏 

云物凄凉拂曙流，汉家宫阙动高秋。残星几点雁横塞， 
长笛一声人倚楼。紫艳半开篱菊静，红衣落尽渚莲愁。 
鲈鱼正美不归去，空戴南冠学楚囚。主



   卷549_43 【齐安早秋】赵嘏 

流年堪惜又堪惊，砧杵风来满郡城。高鸟过时秋色动， 
征帆落处暮云平。思家正叹江南景，听角仍含塞北情。 
此日沾襟念岐路，不知何处是前程。主



   卷549_44 【东望】赵嘏 

楚江横在草堂前，杨柳洲西载酒船。两见梨花归不得， 
每逢寒食一潸然。斜阳映阁山当寺，微绿含风月满川。 
同郡故人攀桂尽，把诗吟向泬寥天。主



   卷549_45 【长安月夜与友人话故山（一作旧山，一作故人）】赵嘏 

宅边秋水浸苔矶，日日持竿去不归。杨柳风多潮未落， 
蒹葭霜冷雁初飞。重嘶匹马吟红叶，却听疏钟忆翠微。 
今夜秦城满楼月，故人相见一沾衣。主



   卷549_46 【题横水驿双峰院松（一作横水馆双松）】赵嘏 

故园溪上雪中别，野馆门前云外逢。白发渐多何事苦， 
清阴长在好相容。迎风几拂朝天骑，带月犹含度岭钟。 
更忆葛洪丹井畔，数株临水欲成龙。主



   卷549_47 【发剡中（武德中置嵊州）】赵嘏 

正怀何谢俯长流，更览馀封识嵊州。树色老依官舍晚， 
溪声凉傍客衣秋。南岩气爽横郛郭，天姥云晴拂寺楼。 
日暮不堪还上马，蓼花风起路悠悠。主



   卷549_48 【登安陆西楼】赵嘏 

楼上华筵日日开，眼前人事只堪哀。征车自入红尘去， 
远水长穿绿树来。云雨暗更歌舞伴，山川不尽别离杯。 
无由并写春风恨，欲下郧城首重回。主



   卷549_49 【九日陪越州元相燕龟山寺】赵嘏 

佳晨何处泛花游，丞相筵开水上头。双影旆摇山雨霁， 
一声歌动寺云秋。林光静带高城晚，湖色寒分半槛流。 
共贺万家逢此节，可怜风物似荆州。主



   卷549_50 【经汉武泉】赵嘏 

芙蓉苑里起清秋，汉武泉声落御沟。他日江山映蓬鬓， 
二年杨柳别渔舟。竹间驻马题诗去，物外何人识醉游。 
尽把归心付红叶，晚来随水向东流。主



   卷549_51 【曲江春望怀江南故人】赵嘏 

杜若洲边人未归，水寒烟暖想柴扉。故园何处风吹柳， 
新雁南来雪满衣。目极思随原草遍，浪高书到海门稀。 
此时愁望情多少，万里春流绕钓矶。主



   卷549_52 【上令狐相公】赵嘏 

鹗在卿云冰在壶，代天才业奉訏谟。荣同伊陟传朱户， 
秀比王商入画图。昨夜星辰回剑履，前年风月满江湖。 
不知机务时多暇，犹许诗家属和无。主



   卷549_53 【忆山阳】赵嘏 

家在枚皋旧宅边，竹轩晴与楚坡连。芰荷香绕垂鞭袖， 
杨柳风横弄笛船。城碍十洲烟岛路，寺临千顷夕阳川。 
可怜时节堪归去，花落猿啼又一年。主



   卷549_54 【二（一作寒食遣怀）】赵嘏 

折柳城边起暮愁，可怜春色独怀忧。伤心正叹人间事， 
回首更惭江上鸥。鶗鴂声中寒食雨，芙蓉花外夕阳楼。 
凭高满眼送清渭，去傍故山山下流。主



   卷549_55 【送僧归庐山】赵嘏 

禅栖忽忆五峰游，去著方袍谢列侯。经启楼台千叶曙， 
锡含风雨一枝秋。题诗片石侵云在，洗钵香泉覆菊流。 
却忆前年别师处，马嘶残月虎溪头。主



   卷549_56 【赠天卿寺神亮上人（师不下寺已五年）】赵嘏 

五看春尽此江濆，花自飘零日自曛。空有慈悲随物念， 
已无踪迹在人群。迎秋日色檐前见，入夜钟声竹外闻。 
笑指白莲心自得，世间烦恼是浮云。主



   卷549_57 【降虏】赵嘏 

广武溪头降虏稀，一声寒角怨金微。河湟不在春风地， 
歌舞空裁雪夜衣。铁马半嘶边草去，狼烟高映塞鸿飞。 
扬雄尚白相如吃，今日何人从猎归。主



   卷549_58 【平戎（时谏官谕北虏未回，天德军帅请修城备之）】赵嘏 

边声一夜殷秋鼙，牙帐连烽拥万蹄。武帝未能忘塞北， 
董生才足使胶西。冰横晓渡胡兵合，雪满穷沙汉骑迷。 
自古平戎有良策，将军不用倚云梯。主



   卷549_59 【宿楚国寺有怀】赵嘏 

风动衰荷寂寞香，断烟残月共苍苍。寒生晚寺波摇壁， 
红堕疏林叶满床。起雁似惊南浦棹，阴云欲护北楼霜。 
江边松菊荒应尽，八月长安夜正长。主



   卷549_60 【早发剡中石城寺】赵嘏 

暂息劳生树色间，平明机虑又相关。吟辞宿处烟霞去， 
心负秋来水石闲。竹户半开钟未绝，松枝静霁鹤初还。 
明朝一倍堪惆怅，回首尘中见此山。主



   卷549_61 【寄归】赵嘏 

三年踏尽化衣尘，只见长安不见春。马过雪街天未曙， 
客迷关路泪空频。桃花坞接啼猿寺，野竹庭通画鹢津。 
早晚相酬身事了，水边归去一闲人。主



   卷549_62 【献淮南李相公】赵嘏 

傅岩高静见台星，庙略当时讨不庭。万里有云归碧落， 
百川无浪到沧溟。军中老将传兵术，江上诸侯受政经。 
闻道国人思再入，熔金新铸鹤仪形。主



   卷549_63 【宛陵寓居上沈大夫二首】赵嘏 

满耳歌谣满眼山，宛陵城郭翠微间。人情已觉春长在， 
溪户仍将水共闲。晓色入楼红蔼蔼，夜声寻砌碧潺潺。 
幽云高鸟俱无事，晚伴西风醉客还。主

溪树参差绿可攀，谢家云水满东山。能忘天上他年贵， 
来结林中一日闲。醉叩玉盘歌袅袅，暖鸣幽涧鸟关关。 
觥筹不尽须归去，路在春风缥缈间。斋



   卷549_64 【淮信贺滕迈台州】赵嘏 

凋瘵民思太古风，上贤绥辑副宸衷。舟移清镜禹祠北， 
路转翠屏天姥东。旌旆影前横竹马，咏歌声里乐樵童。 
遥知到郡沧波晏，三岛离离一望中。斋



   卷549_65 【下第寄宣城幕中诸公】赵嘏 

一醉曾将万事齐，暂陪欢去便如泥。黄花李白墓前路， 
碧浪桓彝宅后溪。九月霜中随计吏，十年江上灌春畦。 
莫言春尽不惆怅，自有闲眠到日西。斋



   卷549_66 【送令狐郎中赴郢州】赵嘏 

佐幕才多始拜侯，一门清贵动神州。霜蹄晓驻秦云断， 
野旆晴翻郢树秋。几处尘生随候骑，半江帆尽见分流。 
大冯罢相吟诗地，莫惜频登白雪楼。斋



   卷549_67 【送卢缄归扬州】赵嘏 

曾向雷塘寄掩扉，荀家灯火有馀辉。关河日暮望空极， 
杨柳渡头人独归。隋苑荒台风袅袅，灞陵残雨梦依依。 
今年春色还相误，为我江边谢钓矶。斋



   卷549_68 【送李裴评事】赵嘏 

塞垣从事识兵机，只拟平戎不拟归。入夜笳声含白发， 
报秋榆叶落征衣。城临战垒黄云晚，马渡寒沙夕照微。 
此别不应书断绝，满天霜雪有鸿飞。斋



   卷549_69 【别麻氏】赵嘏 

晓哭呱呱动四邻，于君我作负心人。出门便涉东西路， 
回首初惊枕席尘。满眼泪珠和语咽，旧窗风月更谁亲。 
分离况值花时节，从此东风不似春。斋



   卷549_70 【代人赠别】赵嘏 

月自斜窗梦自惊，衷肠中有万愁生。清猿处处三声尽， 
碧落悠悠一水横。平子定情词丽绝，诗人匪石誓分明。 
会须携手乘鸾去，箫史楼台在玉京。斋



   卷549_71 【寒食新丰别友人】赵嘏 

一百五日家未归，新丰鸡犬独依依。满楼春色傍人醉， 
半夜雨声前计非。缭绕沟塍含绿晚，荒凉树石向川微。 
东风吹泪对花落，憔悴故交相见稀。斋



   卷549_72 【李侍御归山同宿华严寺】赵嘏 

家有青山近玉京，风流柱史早知名。园林手植自含绿， 
霄汉眼看当去程。处处白云迷驻马，家家红树近流莺。 
相逢一宿最高寺，夜夜翠微泉落声。斋



   卷549_73 【今年新先辈以遏密之际每有宴集必资清谈书此奉贺】赵嘏 

天上高高月桂丛，分明三十一枝风。满怀春色向人动， 
遮路乱花迎马红。鹤驭回飘云雨外，兰亭不在管弦中。 
居然自是前贤事，何必青楼倚翠空。斋



   卷549_74 【自遣】赵嘏 

晚树疏蝉起别愁，远人回首忆沧洲。江连故国无穷恨， 
日带残云一片秋。久客转谙时态薄，多情只共酒淹留。 
到头生长烟霞者，须向烟霞老始休。斋



   卷549_75 【浙东陪元相公游云门寺】赵嘏 

松下山前一径通，烛迎千骑满山红。溪云乍敛幽岩雨， 
晓气初高大旆风。小槛宴花容客醉，上方看竹与僧同。 
归来吹尽岩城角，路转横塘乱水东。斋



   卷549_76 【陪韦中丞宴扈都头花园（一作楚州宴花楼）】赵嘏 

门下烟横载酒船，谢家携客醉华筵。寻花偶坐将军树， 
饮水方重刺史天。几曲艳歌春色里，断行高鸟暮云边。 
分明听得舆人语，愿及行春更一年。斋



   卷549_77 【花园即事呈常（一作韦中丞）】赵嘏 

烟暖池塘柳覆台，百花园里看花来。烧衣焰席三千树， 
破鼻醒愁一万杯。不肯为歌随拍落，却因令舞带香回。 
山公仰尔延宾客，好傍春风次第开。斋



   卷549_78 【宿何书记先辈延福新居】赵嘏 

松下有琴闲未收，一灯高为石丛留。诗情似到山家夜， 
树色轻含御水秋。小榼提携终永日，半斑容鬓漫生愁。 
因君抚掌问时俗，紫阁堆檐不举头。斋



   卷549_79 【秦中逢王处士】赵嘏 

万水东流去不回，先生独自负仙才。蕊宫横浪海边别， 
鹤翅驻云天上来。几处吹箫森羽卫，谁家残月下楼台。 
春风正好分琼液，乞取当时白玉杯。斋



   卷549_80 【江上逢许逸人】赵嘏 

是非处处生尘埃，唯君襟抱无嫌猜。收帆依雁湓浦宿， 
带雨别僧衡岳回。芳樽稍驻落日唱，醉袖更拂长云开。 
清秋华发好相似，却把钓竿归去来。斋



   卷549_81 【和令狐补阙春日独游西街】赵嘏 

左掖初辞近侍班，马嘶寻得过街闲。映鞭柳色微遮水， 
随步花枝欲碍山。暖泛鸟声来席上，醉从诗句落人间。 
此时失意哀吟客，更觉风流不可攀。斋



   卷549_82 【广陵答崔琛】赵嘏 

棹倚隋家旧院墙，柳金梅雪扑檐香。朱楼映日重重晚， 
碧水含光滟滟长。八斗已闻传姓字，一枝何足计行藏。 
声名官职应前定，且把旌麾入醉乡。斋



   卷549_83 【答友人】赵嘏 

诗家才子酒家仙，游宦曾依积水边。窗户动摇三岛树， 
琴尊安稳五湖船。罗浮道士分琼液，锦席佳人艳楚莲。 
今日相逢朗吟罢，满城砧杵一灯前。斋



   卷549_84 【送张又新除温州】赵嘏 

东晋江山称永嘉，莫辞红旆向天涯。凝弦夜醉松亭月， 
歇马晓寻溪寺花。地与剡川分水石，境将蓬岛共烟霞。 
却愁明诏徵非晚，不得秋来见海槎。斋



   卷549_85 【送滕迈郎中赴睦州】赵嘏 

郡斋秋尽一江横，频命郎官地更清。星月去随新诏动， 
旌旗遥映故山明。诗寻片石依依晚，帆挂孤云杳杳轻。 
想到钓台逢竹马，只应歌咏伴猿声。斋



   卷549_86 【送剡客（一作薛逢诗）】赵嘏 

两重江外片帆斜，数里林塘绕一家。门掩右军馀水石， 
路横诸谢旧烟霞。扁舟几处逢溪雪，长笛何人怨柳花。 
若到天台洞阳观，葛洪丹井在云涯。斋



   卷549_87 【李先辈擢第东归有赠送（一作薛逢诗）】赵嘏 

金榜前头无是非，平人分得一枝归。正怜日暖云飘路， 
何处宴回风满衣。门掩长淮心更远，渡连芳草马如飞。 
茂陵自笑犹多病，空有书斋在翠微。斋



   卷549_88 【送同年郑祥先辈归汉南（时恩门相公镇山南）】赵嘏 

年来惊喜两心知，高处同攀次第枝。人倚绣屏闲赏夜， 
马嘶花径醉归时。声名本是文章得，藩阃曾劳笔砚随。 
家去恩门四千里，只应从此梦旌旗。斋



   卷549_89 【送沈单作尉江都（一作许浑诗）】赵嘏 

炀帝都城春水边，笙歌夜上木兰船。三千宫女自涂地， 
十万人家如洞天。焰焰花枝官舍晚，重重云影寺墙连。 
少年作尉须矜慎，莫向楼前坠马鞭。斋



   卷549_90 【送李蕴赴郑州因献卢郎中俶】赵嘏 

仆射陂西想到时，满川晴色见旌旗。马融闲卧笛声远， 
王粲醉吟楼影移。几日赋诗秋水寺，经年草诏白云司。 
唯君此去人多羡，却是恩深自不知。斋



   卷549_91 【送韩绛归淮南寄韩绰先辈】赵嘏 

岛上花枝系钓船，隋家宫畔水连天。江帆自落鸟飞外， 
月观静依春色边。门巷草生车辙在，朝廷恩及雁行联。 
相逢且问昭州事，曾鼓庄盆对逝川。斋



   卷549_92 【送薛耽先辈归谒汉南】赵嘏 

雪绕千峰驿路长，谢家联句待檀郎。手持碧落新攀桂， 
月在东轩旧选床。几日旌幢延骏马，到时冰玉动华堂。 
孔门多少风流处，不遣颜回识醉乡。斋



   卷549_93 【送陈嘏登第作尉归觐】赵嘏 

千峰归去旧林塘，溪县门前即故乡。曾把桂夸春里巷， 
重怜身称锦衣裳。洲迷翠羽云遮槛，露湿红蕉月满廊。 
就养举朝人共羡，清资让却校书郎。斋



   卷549_94 【送裴延翰下第归觐滁州】赵嘏 

失意何曾恨解携，问安归去秣陵西。郡斜杨柳春风岸， 
山映楼台明月溪。江上诗书悬素业，日边门户倚丹梯。 
一枝攀折回头是，莫向清秋惜马蹄。斋



   卷549_95 【题崇圣寺简云端僧录】赵嘏 

暮尘飘尽客愁长，来扣禅关月满廊。宋玉逢秋空雪涕， 
净名无地可容床。高云覆槛千岩树，疏磬含风一夜霜。 
回首故园红叶外，只将多病告医王。斋



   卷549_96 【越中寺居寄上主人】赵嘏 

野寺初容访静来，晚晴江上见楼台。中林有路到花尽， 
一日无人看竹回。自晒诗书经雨后，别留门户为僧开。 
苦心若是酬恩事，不敢吟春忆酒杯。斋



   卷549_97 【早出洞仙观】赵嘏 

露浓如水洒苍苔，洞口烟萝密不开。残月色低当户后， 
晓钟声迥隔山来。春生药圃芝犹短，夜醮斋坛鹤未回。 
愁是独寻归路去，人间步步是尘埃。斋



   卷549_98 【题昭应王明府溪亭】赵嘏 

靖节何须彭泽逢，菊洲松岛水悠溶。行人自折门前柳， 
高鸟不离溪畔峰。晓渭度檐帆的的，晚原含雨树重重。 
轩车过尽无公事，枕上一声长乐钟。斋



   卷549_99 【赠王先生】赵嘏 

太一真人隐翠霞，早年曾降蔡经家。羽衣使者峭于鹤， 
鸟爪侍娘飘若花。九鼎栏干归马齿，三山窕窈步云涯。 
时因弟子偷灵药，散落人间驻物华。斋



   卷549_100 【赠道者】赵嘏 

华盖飘飘绿鬓翁，往来朝谒蕊珠宫。几年山下阴阳鼎， 
尽日涧边桃李风。野迹似云无处著，仙容如水与谁同。 
应怜有客外妻子，思在长生一顾中。斋



   卷549_101 【王先生不别而去】赵嘏 

仙翁归袖拂烟霓，一卷素书还独携。劚药满囊身不病， 
抱琴何处鹤同栖。沾衣尽日看山坐，搔首残春向路迷。 
树树白云幽径绝，短船空倚武陵溪。斋



   卷549_102 【山阳卢明府以双鹤寄遗，白氏以诗回答，因寄和】赵嘏 

缑山双去羽翰轻，应为仙家好弟兄。茅固枕前秋对舞， 
陆云溪上夜同鸣。紫泥封处曾回首，碧落归时莫问程。 
自笑沧江一渔叟，何由似尔到层城。斋



   卷549_103 【赠李秘书】赵嘏 

束带临风气调新，孔门才业独谁伦。杉松韵冷雪溪暗， 
鸾鹤势高天路春。美玉韫来休问价，芳枝攀去正无尘。 
莫将芸阁轻科第，须作人间第一人。斋



   卷549_104 【回于道中寄舒州李珏相公】赵嘏 

都无鄙吝隔尘埃，昨日丘门避席来。静语乍临清庙瑟， 
披风如在九层台。几烦命妓浮溪棹，再许论诗注酒杯。 
从此微尘知感恋，七真台上望三台。斋



   卷549_105 【舒州献李相公】赵嘏 

野人留得五湖船，丞相兴歌郡国年。醉笔倚风飘涧雪， 
静襟披月坐楼天。鹤归华表山河在，气返青云雨露全。 
闻说万方思旧德，一时倾望重陶甄。斋



   卷549_106 【成名年献座主仆射兼呈同年】赵嘏 

拂烟披月羽毛新，千里初辞九陌尘。曾失玄珠求象罔， 
不将双耳负伶伦。贾嵩词赋相如手，杨乘歌篇李白身。 
除却今年仙侣外，堂堂又见两三春。斋



   卷549_107 【抒怀上歙州卢中丞宣州杜侍郎】赵嘏 

东来珠履与旌旗，前者登朝亦一时。竹马迎呼逢稚子， 
柏台长告见男儿。花飘舞袖楼相倚，角送归轩客尽随。 
独有贱夫怀感激，十年两地负恩知。斋



   卷549_108 【山阳韦中丞罢郡因献】赵嘏 

笙歌只是旧笙歌，肠断风流奈别何。照物二年春色在， 
感恩千室泪痕多。尽将魂梦随西去，犹望旌旗暂一过。 
今日尊前无限思，万重云月隔烟波。斋



   卷549_109 【山阳即席献裴中丞】赵嘏 

早年天上见清尘，今日楼中醉一春。暂肯剖符临水石， 
几曾焚笔动星辰。琼台雪映迢迢鹤，蓬岛波横浩浩津。 
好是仙家羽衣使，欲教垂涕问何人。斋



   卷549_110 【西峰即事献沈大夫】赵嘏 

松竹闲游道路身，衣襟落尽往来尘。山连谢宅馀霞在， 
水映琴溪旧浪春。拂榻从容今有地，酬恩寂寞久无人。 
安知不及屠沽者，曾对青萍泪满巾。斋



   卷549_111 【杜陵贻杜牧侍御（一作题杜侍御别业）】赵嘏 

紫陌尘多不可寻，南溪酒熟一披襟。山高昼枕石床隐， 
泉落夜窗烟树深。白首寻人嗟问计，青云无路觅知音。 
唯君怀抱安如水，他日门墙许醉吟。斋



   卷549_112 【下第后上李中丞】赵嘏 

落第逢人恸哭初，平生志业欲何如。鬓毛洒尽一枝桂， 
泪血滴来千里书。谷外风高摧羽翮，江边春在忆樵渔。 
唯应感激知恩地，不待功成死有馀。斋



   卷549_113 【浙东赠李副使员外】赵嘏 

妙尽戎机佐上台，少年清苦自霜台。马嘶深竹闲宜贵， 
花拂朱衣美称才。早入半缘分务重，晚吟多是看山回。 
名高渐少翻飞伴，几度烟霄独去来。斋



   卷549_114 【寄淮南幕中刘员外】赵嘏 

郎官何逊最风流，爱月怜山不下楼。三佐戎旃换朱绂， 
一辞兰省见清秋。桂生岩石本潇洒，鹤到烟空更自由。 
休向西斋久闲卧，满朝倾盖是依刘。斋



   卷549_115 【薛廷范从事自宣城至因赠】赵嘏 

少年从事霍嫖姚，来自枫林度柳桥。金管别筵楼灼灼， 
玉溪回首马萧萧。清风气调真君辈，知己风流满圣朝。 
独有故人愁欲死，晚檐疏雨动空瓢。斋



   卷549_116 【寄浔阳赵校书】赵嘏 

帘下秋江夜影空，倚楼人在月明中。不将行止问朝列， 
唯脱衣裳与钓翁。几处别巢悲去燕，十年回首送归鸿。 
那应更结庐山社，见说心闲胜远公。斋



   卷549_117 【赠李从贵】赵嘏 

白马嘶风何处还，鞭梢拂地看南山。珠帘卷尽不回首， 
春色欲阑休闭关。花外鸟归残雨暮，竹边人语夕阳闲。 
知君旧隐嵩云下，岩桂从今几更攀。斋



   卷549_118 【赠陈正字】赵嘏 

鲁儒今日意何如，名挂春官选籍初。野艇几曾寻水去， 
故山从此与云疏。吟怜受露花阴足，行觉嘶风马力馀。 
闻说晚心心更静，竹间依旧卧看书。斋



   卷549_119 【洞庭寄所思】赵嘏 

日断兰台空望归，锦衾香冷梦来稀。书中自报刀头约， 
天上三看破镜飞。孤浪谩疑红脸笑，轻云忽似舞罗衣。 
遥知不语坐相忆，寂寞洞房寒烛微。斋



   卷549_120 【代人赠杜牧侍御（宣州会中）】赵嘏 

郎作东台御史时，妾长西望敛双眉。一从诏下人皆羡， 
岂料恩衰不自知。高阙如天萦晓梦，华筵似水隔秋期。 
坐来情态犹无限，更向楼前舞柘枝。斋



   卷549_121 【旅馆闻雁别友人】赵嘏 

路绕秋塘首独搔，背群燕雁正呼号。故关何处重相失， 
碧落有云终自高。旅宿去缄他日恨，单飞谁见此生劳。 
行衣湿尽千山雪，肠断金笼好羽毛。斋



   卷549_122 【泊凫矶江馆】赵嘏 

风雪晴来岁欲除，孤舟晚下意何如。月当轩色湖平后， 
雁断云声夜起初。傍晓管弦何处静，犯寒杨柳绕津疏。 
三间茅屋东溪上，归去生涯竹与书。斋



   卷549_123 【春尽独游慈恩寺南池】赵嘏 

竹外池塘烟雨收，送春无伴亦迟留。秦城马上半年客， 
潘鬓水边今日愁。气变晚云红映阙，风含高树碧遮楼。 
杏园花落游人尽，独为圭峰一举头。斋



   卷549_124 【重游楚国寺】赵嘏 

往事飘然去不回，空馀山色在楼台。池塘风暖雁寻去， 
松桂寺高人独来。庄叟著书真达者，贾生挥涕信悠哉。 
老僧心地闲于水，犹被流年日日催。斋



   卷549_125 【三像寺酬元秘书】赵嘏 

官总芸香阁署崇，可怜诗句落春风。偶然侍坐水声里， 
还许醉吟松影中。车马照来红树合，烟霞咏尽翠微空。 
不因高寺闲回首，谁识飘飘一寒翁。斋



   卷549_126 【献淮南李仆射】赵嘏 

早年曾谒富民侯，今日难甘失鹄羞。新诺似山无力负， 
旧恩如水满身流。马嘶红叶萧萧晚，日照长江滟滟秋。 
功德万重知不惜，一言抛得百生愁。斋



   卷549_127 【江亭晚望】赵嘏 

碧江凉冷雁来疏，闲望江云思有馀。秋馆池亭荷叶歇， 
野人篱落豆花初。无愁自得仙翁术，多病能忘太史书。 
闻说故园香稻熟，片帆归去就鲈鱼。斋



   卷549_128 【赠曹处士幽居】赵嘏 

勾漏先生冰玉然，曾将八石问群仙。中山暂醉一千日， 
南苑往来三百年。棋局不收花满洞，霓旌欲别浪翻天。 
何须更学鸱夷子，头白江湖一短船。斋



   卷549_129 【重阳日示舍弟（时在吴门）】赵嘏 

多少乡心入酒杯，野塘今日菊花开。新霜何处雁初下， 
故国穷秋首正回。渐老向人空感激，一生驱马傍尘埃。 
侯门无路提携尔，虚共扁舟万里来。斋



   卷549_130 【客至（一作许浑诗）】赵嘏 

得路逢津更俊才，可怜鞍马照春来。残花几日小斋闭， 
大笑一声幽抱开。袖拂碧溪寒缭绕，冠欹红树晚裴回。 
相逢少别更堪恨，何必秋风江上台。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十 
 
   
　 
　

　
 　



   卷550_1 【岁暮江轩寄卢端公】赵嘏 

积水生高浪，长风自北时。万艘俱拥棹，上客独吟诗。 
路以重湖阻，心将小谢期。渚云愁正断，江雁重惊悲。 
笑忆游星子，歌寻罢贵池。梦来孤岛在，醉醒百忧随。 
戍迥烟生晚，江寒鸟过迟。问山樵者对，经雨钓船移。 
敢叹今留滞，犹胜曩别离。醉从陶令得，善必丈人知。 
道蹇才何取，恩深剑不疑。此身同岸柳，只待变寒枝。斋



   卷550_2 【秋日吴中观贡藕】赵嘏 

野艇几西东，清泠映碧空。褰衣来水上，捧玉出泥中。 
叶乱田田绿，莲馀片片红。激波才入选，就日已生风。 
御洁玲珑膳，人怀拔擢功。梯山谩多品，不与世流同。斋



   卷550_3 【华清宫和杜舍人（一作张祜诗）】赵嘏 

五十年天子，离宫仰峻墙。登封时正泰，御宇日何长。 
上位先名实，中兴事宪章。起戎轻甲胄，馀地复河湟。 
道帝玄元祖，儒封孔子王。因缘百司署，丛会一人汤。 
渭水波摇绿，秦郊草半黄。马驯金勒细，鹰健玉铃锵。 
下箭朱弓满，鸣鞭皓腕攘。畋思获吕望，谏只避周昌。 
兔迹贪前逐，枭心不早防。几添鹦鹉劝，先赐荔枝尝。 
月锁千门静，天吹一笛凉。细音摇羽珮，轻步宛霓裳。 
祸乱基潜结，升平意遽忘。衣冠逃犬虏，鼙鼓动渔阳。 
外戚心殊迫，中途事可量。血埋妃子艳，创断禄儿肠。 
近侍烟尘隔，前踪辇路荒。益知迷宠佞，遗恨丧贤良。 
北阙尊明主，南宫逊上皇。禁清馀凤吹，池冷睡龙光。 
祝寿山犹在，流年水共伤。杜鹃魂厌蜀，蝴蝶梦悲庄。 
雀卵遗雕栱，虫丝罥画梁。紫苔侵壁润，红树闭门芳。 
守吏齐鸳瓦，耕民得翠珰。登年齐酺乐，讲武旧兵场。 
暮草深岩翠，幽花坠径香。不堪垂白叟，行折御沟杨。斋



   卷550_4 【下第】赵嘏 

南溪抱瓮客，失意自怀羞。晚路谁携手，残春自白头。知



   卷550_5 【到家（一作杜牧诗，题作归家）】赵嘏 

童稚苦相问，归来何太迟。共谁争岁月，赢得鬓边丝。斋



   卷550_6 【春酿】赵嘏 

春酿正风流，梨花莫问愁。马卿思一醉，不惜鹔鹴裘。知



   卷550_7 【寒塘】赵嘏 

晓发梳临水，寒塘坐见秋。乡心正无限，一雁度南楼。斋



   卷550_8 【寄前黄州窦使君】赵嘏 

池上笙歌寂不闻，楼中愁杀碧虚云。
玉壶凝尽重重泪，寄与风流旧使君。



   卷550_9 【八月二十九日宿怀】赵嘏 

秋天睛日菊还香，独坐书斋思已长。
无奈风光易流转，强须倾酒一杯觞。



   卷550_10 【泗上奉送相公】赵嘏 

语堪铭座默含春，西汉公卿绝比伦。
今日抱辕留不得，欲挥双涕学舒人。



   卷550_11 【赠桐乡丞】赵嘏 

舟触长松岸势回，潺湲一夜绕亭台。
若教靖节先生见，不肯更吟归去来。



   卷550_12 【哭李进士】赵嘏 

牵马街中哭送君，灵车辗雪隔城闻。
唯有山僧与樵客，共舁孤榇入幽坟。



   卷550_13 【重阳】赵嘏 

节逢重九海门外，家在五湖烟水东。
还向秋山觅诗句，伴僧吟对菊花风。



   卷550_14 【重阳日即事】赵嘏 

病酒坚辞绮席春，菊花空伴水边身。
由来举止非闲雅，不是龙山落帽人。



   卷550_15 【十无诗寄桂府杨中丞】赵嘏 

琴酒曾将风月须，谢公名迹满江湖。
不知贵拥旌旗后，犹暇怜诗爱酒无。

东省南宫兴不孤，几因诗酒谬招呼。
一从开署芙蓉幕，曾向风前记得无。

遥闻桂水绕城隅，城上江山满画图。
为问訾家洲畔月，清秋拟许醉狂无。

日暮江边一小儒，空怜未有白髭须。
马融已贵诸生老，犹自容窥绛帐无。

一种吟诗号孔徒，沧江有客独疏愚。
初筵尽辟知名士，许到风前月下无。

望断南云日已晡，便应凭梦过重湖。
不知自古登龙者，曾有因诗泥得无。

早游门馆一樵夫，只爱吟诗傍药炉。
旌旆满江身不见，思言记得颍川无。

孔融襟抱称名儒，爱物怜才与世殊。
今日宾阶忘姓字，当时省记荐雄无。

僻爱江山俯坐隅，人间不是便为图。
尊前为问神仙伴，肯向三清慰荐无。

膺门不避额逢珠，绝境由来卷轴须。
早忝阿戎诗友契，趋庭曾荐祢生无。



   卷550_16 【寄山僧】赵嘏 

云里幽僧不置房，橡花藤叶盖禅床。
朝来逢著山中伴，闻说新移最上方。



   卷550_17 【喜张濆及第】赵嘏 

九转丹成最上仙，青天暖日踏云轩。
春风贺喜无言语，排比花枝满杏园。



   卷550_18 【赠张濆榜头被驳落】赵嘏 

莫向花前泣酒杯，谪仙依旧是仙才。
犹堪与世为祥瑞，曾到蓬山顶上来。



   卷550_19 【悼亡二首】赵嘏 

一烛从风到奈何，二年衾枕逐流波。
虽知不得公然泪，时泣阑干恨更多。

明月萧萧海上风，君归泉路我飘蓬。
门前虽有如花貌，争奈如花心不同。



   卷550_20 【宫乌栖】赵嘏 

宫乌栖处玉楼深，微月生檐夜夜心。
香辇不回花自落，春来空佩辟寒金。



   卷550_21 【长信宫（一作孟迟诗）】赵嘏 

君恩已尽欲何归，犹有残香在舞衣。
自恨身轻不如燕，春来长绕御帘飞。



   卷550_22 【广陵城（一作孟迟诗）】赵嘏 

红映高台绿绕城，城边春草傍墙生。
隋家不向此中尽，汴水应无东去声。



   卷550_23 【冷日过骊山（一作孟迟诗）】赵嘏 

冷日微烟渭水愁，翠华宫树不胜秋。
霓裳一曲千门锁，白尽梨园弟子头。



   卷550_24 【下第后归永乐里自题二首】赵嘏 

无地无媒只一身，归来空拂满床尘。
尊前尽日谁相对，唯有南山似故人。

玄发侵愁忽似翁，暖尘寒袖共东风。
公卿门户不知处，立马九衢春影中。



   卷550_25 【出试日独游曲江】赵嘏 

江莎渐映花边绿，楼日自开池上春。
双鹤绕空来又去，不知临水有愁人。



   卷550_26 【题曹娥庙】赵嘏 

青娥埋没此江滨，江树飕飗惨暮云。
文字在碑碑已堕，波涛辜负色丝文。



   卷550_27 【题段氏中台】赵嘏 

看山台下水无尘，碧筱前头曲水春。
独对一尊风雨夜，不知家有早朝人。



   卷550_28 【华州座中献卢给事】赵嘏 

送迎皆到三峰下，满面烟霜满马尘。
自是追攀认知己，青云不假送迎人。



   卷550_29 【商山道中（一作度商山晚静，又作净）】赵嘏 

和如春色净如秋，五月商山是胜游。
当昼火云生不得，一溪萦作万重愁。



   卷550_30 【赠歙州妓】赵嘏 

滟滟横波思有馀，庾楼明月堕云初。
扬州寒食春风寺，看遍花枝尽不如。



   卷550_31 【赠王明府】赵嘏 

五柳逢秋影渐微，陶潜恋酒不知归。
但存物外醉乡在，谁向人间问是非。



   卷550_32 【吕校书雨中见访】赵嘏 

竹阁斜溪小槛明，惟君来赏见山情。
马嘶风雨又归去，独听子规千万声。



   卷550_33 【千秋岭下】赵嘏 

知有岩前万树桃，未逢摇落思空劳。
年年盛发无人见，三十六溪春水高。



   卷550_34 【歙州道中仆逃】赵嘏 

去跳风雨几奔波，曾共辛勤奈若何。
莫遣穷归不知处，秋山重叠戍旗多。



   卷550_35 【重阳日寄韦舍人】赵嘏 

节过重阳菊委尘，江边病起杖扶身。
不知此日龙山会，谁是风流落帽人。



   卷550_36 【赠薛勋下第】赵嘏 

一掷虽然未得卢，惊人不用绕床呼。
牢之坐被青云逼，只问君能酷似无。



   卷550_37 【宛陵望月寄沈学士】赵嘏 

一川如画敬亭东，待诏闲游处处同。
天竺山前镜湖畔，何如今日庾楼中。



   卷550_38 【翡翠岩】赵嘏 

芙蓉幕里千场醉，翡翠岩前半日闲。
惆怅晋朝人不到，谢公抛力上东山。



   卷550_39 【发新安后途中寄卢中丞二首】赵嘏 

楼上风流庾使君，笙歌曾醉此中闻。
目前已是陵阳路，回首丛山满眼云。

晚树萧萧促织愁，风帘似水满床秋。
千山不碍笙歌月，谁伴羊公上夜楼。



   卷550_40 【留题兴唐寺】赵嘏 

满水楼台满寺山，七年今日共跻攀。
月高对菊问行客，去折芳枝早晚还。



   卷550_41 【广陵道】赵嘏 

斗鸡台边花照尘，炀帝陵下水含春。
青云回翅北归雁，白首哭途何处人。



   卷550_42 【茅山道中】赵嘏 

溪树重重水乱流，马嘶残雨晚程秋。
门前便是仙山路，目送归云不得游。



   卷550_43 【江上与兄别】赵嘏 

楚国湘江两渺瀰，暖川晴雁背帆飞。
人间离别尽堪哭，何况不知何日归。



   卷550_44 【落第】赵嘏 

九陌初晴处处春，不能回避看花尘。
由来得丧非吾事，本是钓鱼船上人。



   卷550_45 【宛陵馆冬青树（一作汉阴亭树）】赵嘏 

碧树如烟覆晚波，清秋欲尽客重过。
故园亦有如烟树，鸿雁不来风雨多。



   卷550_46 【赠五老韩尊师】赵嘏 

有客斋心事玉晨，对山须鬓绿无尘。
住山道士年如鹤，应识当时五老人。



   卷550_47 【经汾阳旧宅】赵嘏 

门前不改旧山河，破虏曾轻马伏波。
今日独经歌舞地，古槐疏冷夕阳多。



   卷550_48 【寄卢中丞】赵嘏 

叶覆清溪滟滟红，路横秋色马嘶风。
独携一榼郡斋酒，吟对青山忆谢公。



   卷550_49 【途中】赵嘏 

故园回首雁初来，马上千愁付一杯。
惟有新诗似相识，暮山吟处共徘徊。



   卷550_50 【寄裴澜】赵嘏 

绮云初堕亭亭月，锦席惟横滟滟波。
宋玉逢秋正高卧，一篇吟尽奈情何。



   卷550_51 【淮南丞相坐赠歌者虞姹】赵嘏 

绮筵无处避梁尘，虞姹清歌日日新。
来值渚亭花欲尽，一声留得满城春。



   卷550_52 【酬段侍御】赵嘏 

莲花上客思闲闲，数首新诗到筚关。
吟得楚天风雨霁，一条江水两三山。



   卷550_53 【寻僧二首】赵嘏 

台殿参差日堕尘，坞西归去一庵云。
寒泉何处夜深落，声隔半岩疏叶闻。

溪户无人谷鸟飞，石桥横木挂禅衣。
看云日暮倚松立，野水乱鸣僧未归。



   卷550_54 【发柏梯寺】赵嘏 

一泓秋水千竿竹，静得劳生半日身。
犹有向西无限地，别僧骑马入红尘。



   卷550_55 【西江晚泊】赵嘏 

茫茫霭霭失西东，柳浦桑村处处同。
戍鼓一声帆影尽，水禽飞起夕阳中。



   卷550_56 【南池】赵嘏 

照影池边多少愁，往来重见此塘秋。
芙蓉苑外新经雨，红叶相随何处流。



   卷550_57 【江楼旧感】赵嘏 

独上江楼思渺然，月光如水水如天。
同来望月人何处，风影依稀似去年。



   卷550_58 【南园】赵嘏 

雨过郊园绿尚微，落花惆怅满尘衣。
芳尊有酒无人共，日暮看山还独归。



   卷550_59 【南亭】赵嘏 

孤亭影在乱花中，怅望无人此醉同。
听尽暮钟犹独坐，水边襟袖起春风。



   卷550_60 【赠女仙】赵嘏 

水思云情小凤仙，月涵花态语如弦。
不因金骨三清客，谁识吴州有洞天。



   卷550_61 【宣州送判官】赵嘏 

来时健笔佐嫖姚，去折槐花度野桥。
谁见尊前此惆怅，一声歌尽路迢迢。



   卷550_62 【宿僧院】赵嘏 

月满长空树满霜，度云低拂近檐床。
林中夜半一声磬，卧见高僧入道场。



   卷550_63 【寻僧】赵嘏 

斜日横窗起暗尘，水边门户闭闲春。
千竿竹里花枝动，只道无人似有人。



   卷550_64 【经王先生故居】赵嘏 

晚波东去海茫茫，谁识蓬山不死乡。
弄玉已归萧史去，碧楼红树倚斜阳。



   卷550_65 【送从翁中丞奉使黠戛斯六首】赵嘏 

扬雄词赋举天闻，万里油幢照塞云。
仆射峰西几千骑，一时迎著汉将军。

旌旗杳杳雁萧萧，春尽穷沙雪未消。
料得坚昆受宣后，始知公主已归朝。

虽言穷北海云中，属国当时事不同。
九姓如今尽臣妾，归期那肯待秋风。

牢山望断绝尘氛，滟滟河西拂地云。
谁见鲁儒持汉节，玉关降尽可汗军。

山川险易接胡尘，秦汉图来或未真。
自此尽知边塞事，河湟更欲托何人。

秦皇无策建长城，刘氏仍穷北路兵。
若遇单于旧牙帐，却应伤叹汉公卿。



   卷550_66 【东亭柳】赵嘏 

拂水斜烟一万条，几随春色倚河桥。
不知别后谁攀折，犹自风流胜舞腰。



   卷550_67 【僧舍二首】赵嘏 

只言双鬓未蹉跎，独奈牛羊送日何。
禅客不归车马去，晚檐山色为谁多。

溪上禅关水木间，水南山色与僧闲。
春风尽日无来客，幽磬一声高鸟还。



   卷550_68 【新月】赵嘏 

玉钩斜傍画檐生，云匣初开一寸明。
何事最能悲少妇，夜来依约落边城。



   卷550_69 【赠皇甫垣】赵嘏 

养由弓箭已无功，牢落生涯事事同。
相劝一杯寒食酒，几多辛苦到春风。



   卷550_70 【四祖寺】赵嘏 

千株松下双峰寺，一盏灯前万里身。
自为心猿不调伏，祖师元是世间人。



   卷550_71 【听蝉】赵嘏 

噪蝉声乱日初曛，弦管楼中永不闻。
独奈愁人数茎发，故园秋隔五湖云。



   卷550_72 【寄远】赵嘏 

禁钟声尽见栖禽，关塞迢迢故国心。
无限春愁莫相问，落花流水洞房深。



   卷550_73 【池上】赵嘏 

正怜佳月夜深坐，池上暖回燕雁声。
犹有渔舟系江岸，故人归尽独何情。



   卷550_74 【春日书怀】赵嘏 

暖莺春日舌难穷，枕上愁生晓听中。
应袅绿窗残梦断，杏园零落满枝风。



   卷550_75 【赠别】赵嘏 

水边秋草暮萋萋，欲驻残阳恨马蹄。
曾是管弦同醉伴，一声歌尽各东西。



   卷550_76 【灵岩寺】赵嘏 

馆娃宫伴千年寺，水阔云多客到稀。
闻说春来更惆怅，百花深处一僧归。



   卷550_77 【代人听琴二首】赵嘏 

抱琴花夜不胜春，独奏相思泪满巾。
第五指中心最恨，数声呜咽为何人。

湘娥不葬九疑云，楚水连天坐忆君。
惟有啼乌旧名在，忍教呜咽夜长闻。



   卷550_78 【访沈舍人不遇】赵嘏 

溪翁强访紫微郎，晓鼓声中满鬓霜。
知在禁闱人不见，好风飘下九天香。



   卷550_79 【座上献元相公】赵嘏 

寂寞堂前日又曛，阳台去作不归云。
从来闻说沙吒利，今日青娥属使君。



   卷550_80 【遣兴二首】赵嘏 

溪花入夏渐稀疏，雨气如秋麦熟初。
终日苦吟人不会，海边兄弟久无书。

读彻残书弄水回，暮天何处笛声哀。
花前独立无人会，依旧去年双燕来。



   卷550_81 【送李给事（一作萧俛相公归山）】赵嘏 

眼前轩冕是鸿毛，天上人间漫自劳。
脱却朝衣独归去，青云不及白云高。



   卷550_82 【宿僧舍】赵嘏 

高僧夜滴芙蓉漏，远客窗含杨柳风。
何处相逢话心地，月明身在磬声中。



   卷550_83 【吴门梦故山】赵嘏 

心熟家山梦不迷，孤峰寒绕一条溪。
秋窗觉后情无限，月堕馆娃宫树西。



   卷550_84 【别李谱】赵嘏 

尊前路映暮尘红，池上琴横醉席风。
今日别君如别鹤，声容长在楚弦中。



   卷550_85 【和杜侍郎题禅智寺南楼】赵嘏 

楼畔花枝拂槛红，露天香动满帘风。
谁知野寺遗钿处，尽在相如春思中。



   卷550_86 【发青山】赵嘏 

凫鹥声暖野塘春，鞍马嘶风驿路尘。
一宿青山又前去，古来难得是闲人。



   卷550_87 【入蓝关】赵嘏 

微烟已辨秦中树，远梦更依江上台。
看落晚花还怅望，鲤鱼时节入关来。



   卷550_88 【落第寄沈询】赵嘏 

穿杨力尽独无功，华发相期一夜中。
别到江头旧吟处，为将双泪问春风。



   卷550_89 【送韦中丞】赵嘏 

二年恩意是春辉，清净胸襟似者希。
泣尽楚人多少泪，满船唯载酒西归。



   卷550_90 【咏端正春树】赵嘏 

一树繁阴先著名，异花奇叶俨天成。
马嵬此去无多地，只合杨妃墓上生。



   卷550_91 【叙事献同州侍御三首】赵嘏 

青云席中罗袜尘，白首江上吟诗人。
登龙不及三千士，虚度膺门二十春。

平生望断云层层，紫府杳是他人登。
却应归访溪边寺，说向当时同社僧。

尊前谁伴谢公游，莲岳晴来翠满楼。
坐见一方金变化，独吟红药对残秋。



   卷550_92 【婺州宴上留别（一作婺州宴留上萧员外）】赵嘏 

双溪楼影向云横，歌舞高台晚更清。
独自下楼骑瘦马，摇鞭重入乱蝉声。



   卷550_93 【别牛郎中门馆】赵嘏 

整襟收泪别朱门，自料难酬顾念恩。
招得片魂骑匹马，西风斜日入秋原。



   卷550_94 【山中寄卢简求】赵嘏 

竹西池上有花开，日日幽吟看又回。
心忆郡中萧记室，何时暂别醉乡来。



   卷550_95 【寄梁佾兄弟】赵嘏 

桃李春多翠影重，竹楼当月夜无风。
荀家兄弟来还去，独倚栏干花露中。



   卷550_96 【同州南亭陪刘侍郎送刘先辈】赵嘏 

处处云随晚望开，洞庭秋水管弦来。
谢公待醉消离恨，莫惜临川酒一杯。



   卷550_97 【赠馆驿刘巡官】赵嘏 

云别青山马踏尘，负才难觅作闲人。
莫言馆驿无公事，诗酒能消一半春。



   卷550_98 【赠解头贾嵩】赵嘏 

贾生名迹忽无伦，十月长安看尽春。
顾我先鸣还自笑，空沾一第是何人。



   卷550_99 【题僧壁】赵嘏 

晓望疏林露满巾，碧山秋寺属闲人。
溪头尽日看红叶，却笑高僧衣有尘。



   卷550_100 【沙溪馆（一作仙娥驿）】赵嘏 

翠湿衣襟山满楼，竹间溪水绕床流。
行人莫羡邮亭吏，生向此中今白头。



   卷550_101 【李侍御归炭谷山居，同宿华严寺】赵嘏 

家在青山近玉京，日云红树满归程。
相逢一宿最高寺，半夜翠微泉落声。



   卷550_102 【过喷玉泉】赵嘏 

平生半为山淹留，马上欲去还回头。
两京尘路一双鬓，不见玉泉千万秋。



   卷550_103 【汉阴庭树】赵嘏 

掘沟引水浇蔬圃，插竹为篱护药苗。
杨柳如丝风易乱，梅花似雪日难消。



   卷550_104 【送王龟拾遗谢官后归浐水山居】赵嘏 

水边残雪照亭台，台上风襟向雪开。
还似当时姓丁鹤，羽毛成后一归来。



   卷550_105 【宿长水主人】赵嘏 

白云溪北丛岩东，树石夜与潺湲通。
行人一宿翠微月，二十五弦声满风。



   卷550_106 【寒食离白沙】赵嘏 

莫惊客路已经年，尚有青春一半妍。
试上方坦望春野，万条杨柳拂青天。



   卷550_107 【将发循州社日于所居馆宴送】赵嘏 

浪花如雪叠江风，社过高秋万恨中。
明日便随江燕去，依依俱是故巢空。



   卷550_108 【句】赵嘏 

浮云悲晚翠，落日泣秋风。（见《万花谷》）。主

语风双燕立，袅树百劳飞。知

松岛鹤归书信绝，橘洲风起梦魂香。古

徒知六国随斤斧，莫有群儒定是非。（题秦皇句， 
宣宗览之不悦。以上见《优古堂诗话》）主

一千里色中秋月，十万军声半夜潮。（钱塘）。知

梁王旧馆已秋色，珠履少年轻绣衣。（以上见《主客图》）古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十一 
 
   
　 
　

　
 　



   卷551_1 【汉堤诗】卢肇 

阴沴奸阳，来暴于襄。洎入大郛，波端若铓。触厚摧高， 
不知其防。骇溃颠委，万室皆毁。灶登蛟鼍，堂集鳣鲔。 
惟恩若雠，母不能子。洪溃既涸，閈闳其虚。以隳我堵， 
以剥我庐。酸伤顾望，若践丘墟。帝曰念嗟，朕日南顾。 
流灾降慝，天曷台怒。滔滔襄郊，捽我婴孺。于惟馀甿， 
饥伤喘呼。斯为淫痍，孰往膏傅。惟汝元寮，佥举明哲。 
我公用谐，苴茅杖节。来视襄人，噢咻提挈。不日不月， 
咍乎抃悦。乃泳故堤，陷于沙泥。缺落坳圮，由东讫西。 
公曰呜呼，汉之有堤。实命襄人，不力乃力。则及乃身， 
具锸与畚。汉堤其新，帝廪有粟。帝府有缗，尔成尔堤。 
必锡尔勤，襄人怡怡。听命襄浒，背囊肩杵。奔走蹈舞， 
分之卒伍。令以麾鼓，寻尺既度。日月可数，登登嶪嶪。 
周旋上下，披岘斫楚。飞石挽土，举筑殷雷。骇汗霏雨， 
疲癃鳏独。奋有筋膂，呀吁来助。提筐负筥，不劳其劳。 
杂沓笑语，咸曰卢公，来赐我生。斯堤既成，蜿蜿而平。 
确尔山固，屹如云横。汉流虽狂，坚不可蚀。代千年亿， 
与天无极。惟公之堤，昔在人心。既筑既成，横之于南。 
萌渚不峻，此门不深。今复在兹，于汉之阴。斯堤已崇， 
兹民获祐。齯童相庆，室以完富。贻于襄人，愿保厥寿。 
繄公之功，赫焉如昼。捍此巨灾，崒若京阜。天子赐之， 
百姓载之。族孙作诗，昭示厥后。知



   卷551_2 【题甘露寺】卢肇 

北固岩端寺，佳名自上台。地从京口断，山到海门回。 
曙色烟中灭，潮声日下来。一隅通雉堞，千仞耸楼台。 
林暗疑降虎，江空想度杯。福庭增气象，仙磬落昭回。 
觉路花非染，流年景谩催。隋宫凋绿草，晋室散黄埃。 
西蜀波湍尽，东溟日月开。如登最高处，应得见蓬莱。斋



   卷551_3 【江陵府初试澄心如水】卢肇 

丹心何所喻，唯水并清虚。莫测千寻底，难知一勺初。 
内明非有物，上善本无鱼。澹泊随高下，波澜逐卷舒。 
养蒙方浩浩，出险每徐徐。若灌情田里，常流尽不如。斋



   卷551_4 【风不鸣条】卢肇 

习习和风至，过条不自鸣。暗通青律起，远傍白蘋生。 
拂树花仍落，经林鸟自惊。几牵萝蔓动，潜惹柳丝轻。 
入谷迷松响，开窗失竹声。薰弦方在御，万国仰皇情。斋



   卷551_5 【别宜春赴举】卢肇 

秋天草木正萧疏，西望秦关别旧居。筵上芳樽今日酒， 
箧中黄卷古人书。辞乡且伴衔芦雁，入海终为戴角鱼。 
长短九霄飞直上，不教毛羽落空虚。斋



   卷551_6 【射策后作】卢肇 

射策明时愧不才，敢期青律变寒灰。晴怜断雁侵云去， 
暖见醯鸡傍酒来。箭发尚忧杨叶远，愁生只恐杏花开。 
曲江春浅人游少，尽日看山醉独回。斋



   卷551_7 【和主司王起（一作奉和主司王仆射答周侍郎贺放榜作）】卢肇 

嵩高降德为时生，洪笔三题造化名。凤诏伫归专北极， 
骊珠搜得尽东瀛。褒衣已换金章贵，禁掖曾随玉树荣。 
明日定知同相印，青衿新列柳间营。斋



   卷551_8 【及第送潘图归宜春】卢肇 

三载皇都恨食贫，北溟今日化穷鳞。青云乍喜逢知己， 
白社犹悲送故人。对酒共惊千里别，看花自感一枝春。 
君归为说龙门寺，雷雨初生电绕身。斋



   卷551_9 【将归宜春留题新安馆】卢肇 

东里如今号郑乡，西家昔日近丘墙。芸台四部添新学， 
秘殿三年学老郎。天外鸳鸾愁不见，山中云鹤喜相忘。 
犹张皂盖归蓬荜，直谓时无许子将。斋



   卷551_10 【竞渡诗（一作及第后江宁观竞渡寄袁州剌史成应元）】卢肇 

石溪久住思端午，馆驿楼前看发机。鼙鼓动时雷隐隐， 
兽头凌处雪微微。冲波突出人齐譀，跃浪争先鸟退飞。 
向道是龙刚不信，果然夺得锦标归。斋



   卷551_11 【除歙州途中寄座主王侍郎】卢肇 

忽忝专城奉六条，自怜出谷屡迁乔。驱车虽道还家近， 
捧日惟愁去国遥。朱户昨经新棨戟，风帆常觉恋箪瓢。 
江天夜夜知消息，长见台星在碧霄。斋



   卷551_12 【御沟水】卢肇 

万壑朝溟海，萦回岁月多。无如此沟水，咫尺奉天波。知



   卷551_13 【杨柳枝】卢肇 

青鸟泉边草木春，黄云塞上是征人。
归来若得长条赠，不惮风霜与苦辛。



   卷551_14 【新植红茶花偶出被人移去以诗索之】卢肇 

严恨柴门一树花，便随香远逐香车。
花如解语还应道，欺我郎君不在家。



   卷551_15 【戏题（肇初计偕至襄阳，奇章公方有真珠之惑）】卢肇 

神女初离碧玉阶，彤云犹拥牡丹鞋。
知道相公怜玉腕，强将纤手整金钗。



   卷551_16 【成名后作】卢肇 

桂在蟾宫不可攀，功成业熟也何难。
今朝折得东归去，共与乡闾年少看。



   卷551_17 【登祝融寺兰若（一作登南岳月宫兰若）】卢肇 

祝融绝顶万馀层，策杖攀萝步步登。
行到月宫霞外寺，白云相伴两三僧。



   卷551_18 【被谪连州】卢肇 

黄绢外孙翻得罪，华颠故老莫相嗤。
连州万里无亲戚，旧识唯应有荔枝。



   卷551_19 【谪后再书一绝】卢肇 

崆峒道士误烧丹，赤鼠黄牙几许难。
坠堕阎浮南斗下，不知何事犯星官。



   卷551_20 【题清远峡观音院二首】卢肇 

清潭洞澈深千丈，危岫攀萝上几层。
秋尽更无黄叶树，夜阑唯对白头僧。

风入古松添急雨，月临虚槛背残灯。
老猿啸狖还欺客，来撼窗前百尺藤。



   卷551_21 【喜杨舍人入翰林】卢肇 

御笔亲批翰长衔，夜开金殿送瑶缄。
平明玉案临宣室，已见龙光出傅岩。



   卷551_22 【谪连州书春牛榜子】卢肇 

阳和未解逐民忧，雪满群山对白头。
不得职田饥欲死，儿侬何事打春牛。



   卷551_23 【送弟】卢肇 

去日家无担石储，汝须勤若事樵渔。
古人尽向尘中远，白日耕田夜读书。



   卷551_24 【牧童】卢肇 

谁人得似牧童心，牛上横眠秋听深。
时复往来吹一曲，何愁南北不知音。



   卷551_25 【嘲小儿】卢肇 

贪生只爱眼前珍，不觉风光度岁频。
昨日见来骑竹马，今朝早是有年人。



   卷551_26 【金钱花】卢肇 

轮郭休夸四字书，红窠写出对庭除。
时时买得佳人笑，本色金钱却不如。



   卷551_27 【木笔花】卢肇 

软如新竹管初齐，粉腻红轻样可携。
谁与诗人偎槛看，好于笺墨并分题。



   卷551_28 【句】卢肇 

君梦涔阳月，中秋忆棹歌。（见《岳州府志》）。古

妙吹应谐凤，工书定得鹅。（李群玉善急就章， 
喜食鹅，肇赠句云云。见《纪事》）主

亭边古木昼阴阴，亭下寒潭百丈深。黄菊旧连陶令宅， 
青山遥负向平心。（题绿阴亭。见《临江府志》）。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十二 
 
   
　 
　

　
 　



   卷552_1 【塞下曲】丁棱 

北风鸣晚角，雨雪塞云低。烽举战军动，天寒征马嘶。 
出营红旆展，过碛暗沙迷。诸将年皆老，何时罢鼓鼙。古



   卷552_2 【和主司王起（一作和主司王仆射答华州周侍郎贺放榜作）】丁棱 

公心独立副天心，三辖春闱冠古今。兰署门生皆入室， 
莲峰太守别知音。同升翰苑时名重，遍历朝端主意深。 
新有受恩江海客，坐听朝夕继为霖。古



   卷552_3 【和主司王起（一作和主司王仆射酬周侍郎贺放榜）】高退之 

昔年桃李已滋荣，今日兰荪又发生。葑菲采时皆有道， 
权衡分处且无情。叨陪鸳鹭朝天客，共作门阑出谷莺。 
何事感恩偏觉重，忽闻金榜扣柴荆。古



   卷552_4 【和主司王起（一作和主司酬周侍郎）】孟球 

当年门下化龙成，今日馀波进后生。仙籍共知推丽藻， 
禁垣同得荐嘉名。桃蹊早茂夸新萼，菊圃初开耀晚英。 
谁料羽毛方出谷，许教齐和九皋呜。古



   卷552_5 【和主司王起（一作和主司酬周侍郎）】刘耕 

孔门频建铸颜功，紫绶青衿感激同。一篑勤劳成太华， 
三年恩德仰维嵩。杨随前辈穿皆中，桂许平人折欲空。 
惭和周郎应见顾，感知大造竟无穷。古



   卷552_6 【和主司王起（一作和主司酬周侍郎）】裴翻 

常将公道选群生，犹被春闱屈重名。文柄久持殊岁纪， 
恩门三启动寰瀛。云霄幸接鸳鸾盛，变化欣同草木荣。 
乍得阳和如细柳，参差长近亚夫营。古



   卷552_7 【和主司王起（一作和主司酬周侍郎）】樊骧 

满朝簪发半门生，又见新书甲乙名。孤进自今开道路， 
至公依旧振寰瀛。云飞太华清词著，花发长安白屋荣。 
忝受恩光同上客，惟将报德是经营。古



   卷552_8 【和主司王起（一作和主司酬周侍郎）】崔轩 

满朝朱紫半门生，新榜劳人又得名。国器旧知收片玉， 
朝宗转觉集登瀛。同升翰苑三年美，继入花源九族荣。 
共仰莲峰听雪唱，欲赓仙曲意怔营。古



   卷552_9 【和主司王起（一作和主司酬周侍郎）】蒯希逸 

一振声华入紫薇，三开秦镜照春闱。龙门旧列金章贵， 
莺谷新迁碧落飞。恩感风雷宜变化，诗裁锦绣借光辉。 
谁知散质多荣忝，鸳鹭清尘接布衣。古



   卷552_10 【句】蒯希逸 

蟾蜍醉里破，蛱蝶梦中残。（牛相在扬州，常称之）。主

山险不曾离马后，酒醒长见在床前。（希逸有仆武干， 
相随十馀岁。希逸擢第，乞归养亲。留之不得， 
以诗送之，士人皆有继和。并见《纪事》）斋



   卷552_11 【望九华山】林滋 

兹山突出何怪奇，上有万状无凡姿。大者嶙峋若奔兕， 
小者pI嵬如婴儿。玉柱金茎相拄枝，干空逾碧势参差。 
虚中始讶巨灵擘，陡处乍惊愚叟移。萝烟石月相蔽亏， 
天风袅袅猿咿咿。龙潭万古喷飞溜，虎穴几人能得窥？ 
吁予比年爱灵境，到此始觉魂神驰。如何独得百丈索， 
直上高峰抛俗羁。古



   卷552_12 【春望】林滋 

春海镜长天，青郊丽上年。林光虚霁晓，山翠薄晴烟。 
气暖禽声变，风恬草色鲜。散襟披石磴，韶景自深怜。知



   卷552_13 【蠡泽旅怀】林滋 

谁言行旅日，况复桃花时。水即沧溟远，星从天汉垂。 
川光独鸟暮，林色落英迟。岂是王程急，偏多游子悲。主



   卷552_14 【宴韦侍御新亭】林滋 

烟磴披青霭，风筵藉紫苔。花香凌桂醑，竹影落藤杯。 
鸣籁将歌远，飞枝拂舞开。未愁留兴晚，明月度云来。斋



   卷552_15 【人日】林滋 

春辉新入碧烟开，芳院初将穆景来。共向花前图瑞胜， 
试看池上动轻苔。林香半落沾罗幌。蕙色微含近酒杯。 
闻道宸游方命赏，应随思赉喜昭回。斋



   卷552_16 【和主司王起（一作和主司酬周侍郎）】林滋 

龙门一变荷生成，况是三传不朽名。美誉早闻喧北阙， 
颓波今见走东瀛。鸳行既接参差影，鸡树仍同次第荣。 
从此青衿与朱紫，升堂侍宴更何营。斋



   卷552_17 【听蜀道士琴歌】李宣古 

至道不可见，正声难得闻。忽逢羽客抱绿绮， 
西别峨嵋峰顶云。初排□面蹑轻响，似掷细珠鸣玉上。 
忽挥素爪画七弦，苍崖劈裂迸碎泉。愤声高，怨声咽， 
屈原叫天两妃绝。朝雉飞，双鹤离，属玉夜啼独鹜悲。 
吹我神飞碧霄里，牵我心灵入秋水。有如驱逐太古来， 
邪淫辟荡贞心开。孝为子，忠为臣，不独语言能教人。 
前弄啸，后弄嚬，一舒一惨非冬春。从朝至暮听不足， 
相将直说瀛洲宿。更深弹罢背孤灯，窗雪萧萧打寒竹。 
人间岂合值仙踪，此别多应不再逢。抱琴却上瀛洲去， 
一片白云千万峰。古



   卷552_18 【和主司王起（一作和主司酬周侍郎）】李宣古 

恩光忽逐晓春生，金榜前头忝姓名。三感至公裨造化， 
重扬文德振寰瀛。伫为霖雨曾相贺，半在云霄觉更荣。 
何处新诗添照灼，碧莲峰下柳间营。古



   卷552_19 【杜司空席上赋】李宣古 

红灯初上月轮高，照见堂前万朵桃。觱栗调清银象管， 
琵琶声亮紫檀槽。能歌姹女颜如玉，解引萧郎眼似刀。 
争奈夜深抛耍令，舞来挼去使人劳。古



   卷552_20 【赋寒食日亥时（一作寒食夜）】李宣古 

人定朱门尚未开，初星粲粲照人回。
此时寒食无烟火，花柳苍苍月欲来。



   卷552_21 【句】李宣古 

翠盖不西来，池上天池歇。古

冉冉池上烟。盈盈池上柳。生贵非道傍，不断行人手。 
（张为《主客图》）。主



   卷552_22 【风不鸣条（一作舒元舆）】黄颇 

五纬起祥飙，无声瑞圣朝。稍开含露蕊，才转惹烟条。 
密叶应潜变，低枝几暗摇。林间莺欲啭，花下蝶微飘。 
初满沿堤草，因生逐水苗。太平无一事，天外奏虞韶。主



   卷552_23 【和主司王起（一作和主司酬周侍郎）】黄颇 

二十二年文教主，三千上士满皇州。独陪宣父蓬瀛奏， 
方接颜生鲁卫游。多羡龙门齐变化，屡看鸡树第名流。 
千堂何处最荣美，朱紫环尊几处酬。主



   卷552_24 【闻宜春诸举子陪郡主登河梁玩月】黄颇 

一年秋半月当空，遥羡飞觞接庾公。虹影迥分银汉上， 
兔辉全写玉筵中。笙歌送尽迎寒漏，冰雪吟消永夜风。 
虽向东堂先折桂，不如宾席此时同。主



   卷552_25 【和主司王起（一作和主司酬周侍郎）】张道符 

三开文镜继芳声，暗暗云霄接去程。会压洪波先得路， 
早升清禁共垂名。莲峰对处朱轮贵，金榜传时玉韵成。 
更许下才听白雪，一枝今过郄诜荣。主



   卷552_26 【和主司王起（一作和主司酬周侍郎）】丘上卿 

常将公道选诸生，不是鸳鸿不得名。天上宴回联步武， 
禁中麻出满寰瀛。簪裾尽过前贤贵，门馆仍叨旧学荣。 
看著凤池相继入，都堂那肯滞关营。主



   卷552_27 【和主司王起（一作和主司酬周侍郎）】石贯 

重德由来为国生，五朝清显冠公卿。风波久伫济川楫， 
羽翼三迁出谷莺。绛帐青衿同日贵，春兰秋菊异时荣。 
孔门弟子皆贤哲，谁料穷儒忝一名。主



   卷552_28 【和主司王起（一作和主司酬周侍郎）】李潜 

文学宗师心秤平，无私三用佐贞明。恩波旧是仙舟客， 
德宇新添月桂名。兰署崇资金色重，莲峰高唱玉音清。 
羽毛方荷生成力，难继鸾皇上汉声。主



   卷552_29 【和主司王起（一作和主司酬周侍郎）】孟守 

科文又主守初时，光显门生济会期。美擅东堂登甲乙， 
荣同内署侍恩私。群莺共喜新迁木，双凤皆当即入池。 
别有倍深知感士，曾经两度得芳枝。主



   卷552_30 【和主司王起（一作和主司酬周侍郎）】唐思言 

儒雅皆传德教行，几崇浮俗赞文明。龙门昔上波涛远， 
禁署同登渥泽荣。虚散谬当陪杞梓，后先宁异感生成。 
时方侧席征贤急，况说歌谣近帝京。主



   卷552_31 【风不鸣条（一作章孝标诗）】戈牢 

旭日悬清景，微风在绿条。入松声不发，度柳影空摇。 
长养应潜变，扶疏每暗飘。有林时袅袅，无树渐萧萧。 
慢逐青烟散，轻和瑞气饶。丰年知有待，歌咏美唐尧。主



   卷552_32 【和主司王起（一作和主司酬周侍郎）】戈牢 

圣乾文德最称贤，自古儒生少比肩。再启龙门将二纪， 
两司莺谷已三年。蓬山皆美成荣贵，金榜谁知忝后先。 
正是感恩流涕日，但思旌旆碧峰前。主



   卷552_33 【风不鸣条】金厚载 

寂寂曙风生，迟迟散野轻。露华摇有滴，林叶袅无声。 
暗剪丛芳发，空传谷鸟鸣。悠扬韶景静，澹荡霁烟横。 
远水波澜息，荒郊草树荣。吾君垂至化，万类共澄清。主



   卷552_34 【和主司王起（一作和主司酬周侍郎）】金厚载 

长庆曾收间世英，果居台阁冠公卿。天书再受恩波远， 
金榜三开日月明。已见差肩趋翰苑，更期连步掌台衡。 
小儒谬迹云霄路，心仰莲峰望太清。主



   卷552_35 【风不鸣条】王甚夷 

圣日祥风起，韶晖助发生。蒙蒙遥野色，袅袅细条轻。 
荏弱看渐动，怡和吹不鸣。枝含馀露湿，林霁晓烟平。 
缥缈春光媚，悠扬景气晴。康哉帝尧代，寰宇共澄清。主



   卷552_36 【和主司王起（一作和主司酬周侍郎）】王甚夷 

春闱帝念主生成，长庆公闻两岁名。有蕴赤心分雨露， 
无私和气浃寰瀛。龙门乍出难胜幸，鸳侣先行是最荣。 
遥仰高峰看白雪，多惭属和意屏营。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十三 
 
   
　 
　

　
 　



   卷553_1 【送李潜归绵州觐省】姚鹄 

朱楼对翠微，红旆出重扉。此地千人望，寥天一鹤归。 
雪封山崦白，鸟拂栈梁飞。谁比趋庭恋，骊珠耀彩衣。主



   卷553_2 【塞外寄张侍御】姚鹄 

千里入黄云，羁愁日日新。疏钟关路晓，远雨寒山春。 
南眺有归雁，北来无故人。却思陪宴处，回望与天邻。斋



   卷553_3 【晓发（一作赵嘏诗）】姚鹄 

旅行宜早发，况复是南归。月影缘山尽，钟声隔浦微。 
残星萤共失，落叶鸟和飞。去去渡南浦，村中人出稀。古



   卷553_4 【题终南山隐者居】姚鹄 

开门绝壑旁，蹑藓过花梁。路入峰峦影，风来芝朮香。 
夜吟明雪牖，春梦闭云房。尽室更何有，一琴兼一觞。知



   卷553_5 【嘉川驿楼晚望】姚鹄 

楼压寒江上，开帘对翠微。斜阳诸岭暮，古渡一僧归。 
窗迥云冲起，汀遥鸟背飞。谁言坐多倦，目极自忘机。主



   卷553_6 【送人归吴】姚鹄 

东吴与上国，万里路迢迢。为别晨昏久，全轻水陆遥。 
湘阴岛上寺，楚色月中潮。到此一长望，知君积恨销。斋



   卷553_7 【送石贯归湖州】姚鹄 

同志幸同年，高堂君独还。齐荣恩未报，共隐事应闲。 
访寺临湖岸，开楼见海山。洛中推二陆，莫久恋乡关。古



   卷553_8 【送刘耕归舒州】姚鹄 

四座莫纷纷，须臾岐路分。自从同得意，谁不惜离群。 
旧国连青海，归程在白云。弃繻当日路，应竞看终军。知



   卷553_9 【寄赠许璋少府】姚鹄 

若说君高道，何人更得如。公庭唯树石，生计是琴书。 
诗句峭无敌，文才清有馀。不知尺水内，争滞北溟鱼。主



   卷553_10 【寄雍陶先辈】姚鹄 

知音杳何处，书札寄无由。独宿月中寺，相思天畔楼。 
露凝衰草白，萤度远烟秋。怅望难归枕，吟劳生夜愁。斋



   卷553_11 【寄友人】姚鹄 

西风又开菊，久客意如何。旧国天涯远，清砧月夜多。 
明时难际会，急景易蹉跎。抱玉终须献，谁言恋薜萝。古



   卷553_12 【感怀陈情】姚鹄 

恩重空感激，何门誓杀身。谬曾分玉石，竟自困风尘。 
阴谷非因暖，幽丛岂望春。升沉在言下，应念异他人。知



   卷553_13 【送程秀才下第归蜀】姚鹄 

莺迁与鶂退，十载泣岐分。蜀道重来老，巴猿此去闻。 
晓程侵岭雪，远栈入谿云。莫滞趋庭恋，荣亲只待君。主



   卷553_14 【旱鱼词上苗相公】姚鹄 

似龙鳞已足，唯是欠登门。日里腮犹湿，泥中目未昏。 
乞锄防蚁穴，望水泻金盆。他日能为雨，公田报此恩。斋



   卷553_15 【野寺寓居即事二首】姚鹄 

南山色当户，初日半檐时。鹤去卧看远，僧来嫌起迟。 
窗明云影断，庭晓树阴移。何处题新句，连溪密叶垂。古

古寺更何有，当庭唯折幢。伴僧青藓榻，对雨白云窗。 
暝色生前岭，离魂隔远江。沙洲半藜草，飞鹭白双双。主



   卷553_16 【襄州献卢尚书】姚鹄 

立事成功尽远图，一方独与万方殊。藩臣皆竞师兵略， 
相国今多揖庙谟。礼乐政行凋弊俗，歌谣声彻帝王都。 
即随凤诏归何处，只是操持造化炉。主



   卷553_17 【将归蜀留献恩地仆射二首】姚鹄 

自持衡镜采幽沈，此事常闻旷古今。危叶只将终委地， 
焦桐谁料却为琴。蒿莱讵报生成德，犬马空怀感恋心。 
明日还家盈眼血，定应回首即沾襟。主

江上长思狎钓翁，此心难与昨心同。自承丘壑新恩重， 
已分烟霞旧隐空。龙变偶因资巨浪，鸟飞谁肯借高风。 
应怜死节无门效，永叹潜怀似转蓬。斋



   卷553_18 【随州献李侍御二首】姚鹄 

彩笔曾专造化权，道尊翻向宦途闲。端居有地唯栽药， 
静坐无时不忆山。德望旧悬霄汉外，政声新溢路岐间。 
众知圣主搜贤相，朝夕欲征黄霸还。斋

再刖未甘何处说，但垂双泪出咸秦。风尘匹马来千里， 
蓬梗全家望一身。旧隐每怀空竟夕，愁眉不展几经春。 
今朝傥降非常顾，倒屐宁惟有古人。古



   卷553_19 【虢州献杨抑卿二首】姚鹄 

盖世英华更有谁，赋成传写遍坤维。名科累中求贤日， 
苦节高标守郡时。楼上叫云秋鼓角，林间宿鹤夜旌旗。 
征归诏下应非久，德望人情在凤池。古

碧山曾共惜分阴，暗学相如赋上林。到此敢逾千里恨， 
归家且遂十年心。疏愚只怯膺门险，浅薄争窥孔室深。 
一顾傥怜持苦节，更令何处问升沉。知



   卷553_20 【赠边将】姚鹄 

三边近日往来通，尽是将军镇抚功。兵统万人为上将， 
威加千里慑西戎。清笳绕塞吹寒月，红旆当山肃晓风。 
却恨北荒沾雨露，无因扫尽虏庭空。知



   卷553_21 【送费炼师供奉赴上都】姚鹄 

缩地周游不计程，古今应只有先生。已同化鹤临华表， 
又见骖龙向玉清。萝磴静攀云共过，雪坛当醮月孤明。 
无因相逐朝天帝，空羡烟霞得送迎。知



   卷553_22 【和徐先辈秋日游泾州南亭呈三二同年】姚鹄 

多此欢情泛鹢舟，桂枝同折塞同游。声喧岛上巢松鹤， 
影落杯中过水鸥。送日暮钟交戍岭，叫云寒角动城楼。 
酒酣笑语秋风里，谁道槐花更起愁。知



   卷553_23 【送黄颇归袁】姚鹄 

莫倦连期在醉乡，孔门多恋惜分行。文章声价从来重， 
霄汉途程此去长。何处听猿临万壑，几宿因月滞三湘。 
炉峰若上应相忆，不得同过惠远房。知



   卷553_24 【和陕州参军李通微首夏书怀呈同寮张裳段群二先辈】姚鹄 

公门何事更相牵，邵伯优贤任养闲。满院落花从覆地， 
半檐初日未开关。寻仙郑谷烟霞里，避暑柯亭树石间。 
独为高怀谁和继，掾曹同处桂同攀。知



   卷553_25 【玉真观寻赵尊师不遇】姚鹄 

羽客朝元昼掩扉，林中一径雪中微。松阴绕院鹤相对， 
山色满楼人未归。尽日独思风驭返，寥天几望野云飞。 
凭高目断无消息，自醉自吟愁落晖。知



   卷553_26 【及第后上主司王起】姚鹄 

三年竭力向春闱，塞断浮华众路岐。盛选栋梁非昔日， 
平均雨露及明时。登龙旧美无邪径，折桂新荣尽直枝。 
莫道只陪金马贵，相期更在凤凰池。知



   卷553_27 【送贺知章入道】姚鹄 

若非尧运及垂衣，肯许巢由脱俗机。太液始同黄鹤下， 
仙乡已驾白云归。还披旧褐辞金殿，却捧玄珠向翠微。 
羁束惭无仙药分，随车空有梦魂飞。知



   卷553_28 【送友人出塞】姚鹄 

帝城春色著寒梅，去恨离怀醉不开。作别欲将何计免， 
此行应又隔年回。入河残日雕西尽，卷雪惊蓬马上来。 
有思莫忘清塞学，众传君负佐王才。知



   卷553_29 【送僧归新罗】姚鹄 

淼淼万馀里，扁舟发落晖。沧溟何岁别，白首此时归。 
寒暑途中变，人烟岭外稀。惊天巨鳌斗，蔽日大鹏飞。 
雪入行砂屦，云生坐石衣。汉风深习得，休恨本心违。知



   卷553_30 【奉和秘监从翁夏日陕州河亭晚望】姚鹄 

洪河何处望，一境在孤烟。极野如蓝日，长波似镜年。 
卷帘花影里，倚槛鹤巢边。霞焰侵旌旆，滩声杂管弦。 
钟微来叠岫，帆远落遥天。过客多相指，应疑会水仙。知



   卷553_31 【风不鸣条】姚鹄 

吾君理化清，上瑞报时平。晓吹何曾歇，柔条自不鸣。 
花香知暗度，柳动觉潜生。只见低垂影，那闻击触声。 
大王初溥畅，少女正轻盈。幸遇无私力，幽芳愿发荣。知



   卷553_32 【书情献知己】姚鹄 

日日恨何穷，巴云旧隐空。一为栖寓客，二见北归鸿。 
有道期攀桂，无门息转蓬。赁居将罄比，乞食与僧同。 
花月登临处，江山怅望中。众皆轻病骥，谁肯救焦桐。 
坐惜春还至，愁吟夜每终。谷寒思变律，叶晚怯回风。 
谒蔡惭王粲，怜衡冀孔融。深恩知尚在，何处问穷通。斋



   卷553_33 【和工部杨尚书重送绝句】姚鹄 

桂枝攀得献庭闱，何似空怀楚橘归。
好控扶摇早回首，人人思看大鹏飞。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十四 
 
   
　 
　

　
 　



   卷554_1 【寄石桥僧】项斯 

逢师入山日，道在石桥边。别后何人见，秋来几处禅。 
溪中云隔寺，夜半雪添泉。生有天台约，知无却出缘。知



   卷554_2 【送欧阳衮归闽中】项斯 

秦城几年住，犹著故乡衣。失意时相识，成名后独归。 
海秋蛮树黑，岭夜瘴禽飞。为学心难满，知君更掩扉。主



   卷554_3 【古观】项斯 

置观碑已折，看松年不分。洞中谁识药，门外日添坟。 
放去龟随水，呼来鹿怕薰。坛边见灰火，几烧祭星文。斋



   卷554_4 【题令狐处士溪居】项斯 

白发已过半，无心离此溪。病尝山药遍，贫起草堂低。 
为月窗从破，因诗壁重泥。近来常夜坐，寂寞与僧齐。古



   卷554_5 【送僧归南岳】项斯 

心知衡岳路，不怕去人稀。船里谁鸣磬，沙头自曝衣。 
有家从小别，是寺即言归。料得逢春住，当禅云满扉。知



   卷554_6 【宁州春思】项斯 

失意离城早，边城任见花。初为断酒客，旧识卖书家。 
寒寺稀无雪，春风亦有沙。思归频入梦，即路不言赊。主



   卷554_7 【山友赠藓花冠】项斯 

尘污出华发，惭君青藓冠。此身闲未得，终日戴应难。 
好就松阴挂，宜当枕石看。会须寻道士，簪去绕霜坛。斋



   卷554_8 【蛮家】项斯 

领得卖珠钱，还归铜柱边。看儿调小象，打鼓试新船。 
醉后眠神树，耕时语瘴烟。不逢寒便老，相问莫知年。古



   卷554_9 【早春题湖上顾氏新居二首】项斯 

近得水云看，门长侵早开。到时微有雪，行处又无苔。 
劝酒客初醉，留茶僧未来。每逢晴暖日，唯见乞花栽。知

门不当官道，行人到亦稀。故从餐后出，方至夜深归。 
开箧拣书卷，扫床移褐衣。几时同买宅，相近有柴扉。斋



   卷554_10 【苍梧云气】项斯 

何年化作愁，漠漠便难收。数点山能远，平铺水不流。 
湿连湘竹暮，浓盖舜坟秋。亦有思归客，看来尽白头。古



   卷554_11 【晚春花】项斯 

阴洞日光薄，花开不及时。当春无半树，经烧足空枝。 
疏与香风会，细将泉影移。此中人到少，开尽几人知。知



   卷554_12 【宿胡氏溪亭】项斯 

独住水声里，有亭无热时。客来因月宿，床势向山移。 
鹤睡松枝定，萤归葛叶垂。寂寥犹欠伴，谁为报僧知。主



   卷554_13 【送华阴隐者】项斯 

往往到城市，得非征药钱。世人空识面，弟子莫知年。 
自说能医死，相期更学仙。近来移住处，毛女旧峰前。斋



   卷554_14 【落第后寄江南亲友】项斯 

古巷槐阴合，愁多昼掩扉。独存过江马，强拂看花衣。 
送客心先醉，寻僧夜不归。龙钟易惆怅，莫遣寄书稀。古



   卷554_15 【欲别】项斯 

花时人欲别，每日醉樱桃。买酒金钱尽，弹筝玉指劳。 
归期无岁月，客路有风涛。锦缎裁衣赠，麒麟落剪刀。知



   卷554_16 【留别张水部籍】项斯 

省中重拜别，兼领寄人书。已念此行远，不应相问疏。 
子城西并宅，御水北同渠。要取春前到，乘闲候起居。主



   卷554_17 【小古镜】项斯 

字已无人识，唯应记铸年。见来深似水，携去重于钱。 
鸾翅巢空月，菱花遍小天。宫中照黄帝，曾得化为仙。斋



   卷554_18 【题太白山隐者】项斯 

高居在幽岭，人得见时稀。写箓扃虚白，寻僧到翠微。 
扫坛星下宿，收药雨中归。从服小还后，自疑身解飞。古



   卷554_19 【病中怀王展先辈在天台】项斯 

枕上用心静，唯应改旧诗。强行休去早，暂卧起还迟。 
因说来归处，却愁初病时。赤城山下寺，无计得相随。知



   卷554_20 【鲤鱼】项斯 

似龙鳞又足，只是欠登门。月里腮犹湿，泥中目未昏。 
乞锄防蚁穴，望水写金盆。他日能为雨，公田报此恩。主



   卷554_21 【子规（一作贾岛诗）】项斯 

游魂自相叫，宁复记前身。飞过人家月，声连客路春。 
梦边催晓急，愁外送风频。自有沾花血，相和泪滴新。斋



   卷554_22 【边州客舍】项斯 

开门不成出，麦色遍前坡。自小诗名在，如今白发多。 
经年无越信，终日厌蕃歌。近寺居僧少，春来亦懒过。古



   卷554_23 【赠道者】项斯 

晏来知养气，度日语时稀。到处留丹井，终寒不絮衣。 
病乡多惠药，鬼俗有符威。自说身轻健，今年数梦飞。知



   卷554_24 【边游】项斯 

古镇门前去，长安路在东。天寒明堠火，日晚裂旗风。 
塞馆皆无事，儒装亦有弓。防秋故乡卒，暂喜语音同。主



   卷554_25 【夜泊淮阴】项斯 

夜入楚家烟，烟中人未眠。望来淮岸尽，坐到酒楼前。 
灯影半临水，筝声多在船。乘流向东去，别此易经年。斋



   卷554_26 【远水】项斯 

渺渺浸天色，一边生晚光。阔浮萍思远，寒入雁愁长。 
北极连平地，东流即故乡。扁舟来宿处，仿佛似潇湘。古



   卷554_27 【黄州暮愁】项斯 

凌澌冲泪眼，重叠自西来。即夜寒应合，非春暖不开。 
岂无登陆计，宜弃济川材。愿寄浮天外，高风万里回。知



   卷554_28 【晓发昭应】项斯 

行人见雪愁，初作帝乡游。旅店开偏早，乡帆去未收。 
灯残催卷席，手冷怕梳头。是物寒无色，汤泉正自流。主



   卷554_29 【赠金州姚合使君】项斯 

为郎名更重，领郡是蹉跎。官壁题诗尽，衙庭看鹤多。 
城池连草堑，篱落带椒坡。未觉旗幡贵，闲行触处过。斋



   卷554_30 【送殷中丞游边】项斯 

话别无长夜，灯前闻曙鸦。已行难避雪，何处合逢花。 
野寺门多闭，羌楼酒不赊。还须见边将，谁拟静尘沙。古



   卷554_31 【寄坐夏僧】项斯 

坐夏日偏长，知师在律堂。多因束带热，更忆剃头凉。 
苔色侵经架，松阴到簟床。还应炼诗句，借卧石池傍。知



   卷554_32 【寄卢式】项斯 

到处久南望，未知何日回。寄书频到海，得梦忽闻雷。 
岭日当秋暗，蛮花近腊开。白身居瘴疠，谁不惜君才。主



   卷554_33 【日东病僧】项斯 

云水绝归路，来时风送船。不言身后事，犹坐病中禅。 
深壁藏灯影，空窗出艾烟。已无乡土信，起塔寺门前。斋



   卷554_34 【泛溪】项斯 

溪船泛渺瀰，渐觉灭炎辉。动水花连影，逢人鸟背飞。 
深犹见白石，凉好换生衣。未得多诗句，终须隔宿归。古



   卷554_35 【送顾少府（一作送顾逢尉永康）】项斯 

作尉年犹少，无辞去路赊。渔舟县前泊，山吏日高衙。 
幽景临溪寺，秋蝉织杼家。行程须过越，先醉镜湖花。知



   卷554_36 【咸阳别李处士】项斯 

古道自迢迢，咸阳离别桥。越人闻水处，秦树带霜朝。 
驻马言难尽，分程望易遥。秋前未相见，此意转萧条。主



   卷554_37 【寄流人】项斯 

毒草不曾枯，长添客健无。雾开蛮市合，船散海城孤。 
象迹频藏齿，龙涎远蔽珠。家人秦地老，泣对日南图。斋



   卷554_38 【华顶道者】项斯 

仙人掌中住，生有上天期。已废烧丹处，犹多种杏时。 
养龙于浅水，寄鹤在高枝。得道复无事，相逢尽日棋。古



   卷554_39 【酬从叔听夜泉见寄】项斯 

梦罢更开户，寒泉声隔云。共谁寻最远，独自坐偏闻。 
岩际和风滴，溪中泛月分。岂知当此夜，流念到江濆。知



   卷554_40 【和李用夫栽小松】项斯 

移来未换叶，已胜在空山。静对心标直，遥吟境助闲。 
影侵残雪际，声透小窗间。即耸凌空干，翛翛岂易攀。主



   卷554_41 【哭南流人】项斯 

遥见南来使，江头哭问君。临终时有雪，旅葬处无云。 
官库空收剑，蛮僧共起坟。知名人尚少，谁为录遗文。斋



   卷554_42 【经李白墓】项斯 

夜郎归未老，醉死此江边。葬阙官家礼，诗残乐府篇。 
游魂应到蜀，小碣岂旌贤。身没犹何罪，遗坟野火燃。古



   卷554_43 【春夜樊川竹亭陪诸同年宴】项斯 

相知皆是旧，每恨独游频。幸此同芳夕，宁辞倒醉身。 
灯光遥映烛，萼粉暗飘茵。明月分归骑，重来更几春。知



   卷554_44 【送僧】项斯 

灵山巡未遍，不作住持心。逢寺暂投宿，是山皆独寻。 
有时过静界，在处想空林。从小即行脚，出家来至今。主



   卷554_45 【送苏处士归西山】项斯 

南游何所为，一箧又空归。守道安清世，无心换白衣。 
深林蝉噪暮，绝顶客来稀。早晚重相见，论诗更及微。斋



   卷554_46 【游烂柯山】项斯 

步步出尘氛，溪山别是春。坛边时过鹤，棋处寂无人。 
访古碑多缺，探幽路不真。翻疑归去晚，清世累移晨。古



   卷554_47 【送友人之永嘉】项斯 

长贫知不易，去计拟何逃。相对人愁别，经过几处劳。 
城连沙岫远，山断夏云高。犹想成诗处，秋灯半照涛。知



   卷554_48 【巴中逢故人】项斯 

劳思空积岁，偶会更无由。以分难相舍，将行且暂留。 
路岐何处极，江峡半猿愁。到此分南北，离怀岂易收。主



   卷554_49 【送归江州友人初下第（一作送友人下第归）】项斯 

名高不俟召，收采献君门。偶屈应缘数，他人尽为冤。 
新春城外路，旧隐水边村。归去无劳久，知君更待论。斋



   卷554_50 【舜城怀古】项斯 

禅禹逊尧聪，巍巍盛此中。四隅咸启圣，万古赖成功。 
道德去弥远，山河势不穷。停车一再拜，帝业即今同。古



   卷554_51 【送刘道士之成都严真观】项斯 

严君名不朽，道出二经中。归去精诚恳，还应梦寐通。 
池台镜定月，松桧雨馀风。想对灵玄忆，人间恋若空。知



   卷554_52 【汉南遇友人】项斯 

此身西复东，何计此相逢。梦尽吴越水，恨深襄汉钟。 
积云开去路，曙雪叠前峰。谁即知非旧，怜君忽见容。主



   卷554_53 【游头陀寺上方】项斯 

高步陟崔嵬，吟闲路惜回。寺知何代有，僧见梵天来。 
暮霭连沙积，馀霞遍槛开。更期招静者，长啸上南台。斋



   卷554_54 【送友人游河东】项斯 

停车晓烛前，一语几潸然。路去干戈日，乡遥饥馑年。 
湖波晴见雁，槐驿晚无蝉。莫纵经时住，东南书信偏。古



   卷554_55 【中秋夜怀】项斯 

趋驰早晚休，一岁又残秋。若只如今日，何难至白头。 
沧波归处远，旅食尚边愁。赖见前贤说，穷通不自由。知



   卷554_56 【寄富春孙路处士】项斯 

平生醉与吟，谁是见君心。上国一归去，沧江闲至今。 
钟繁秋寺近，峰阔晚涛深。疏放长如此，何人长得寻。主



   卷554_57 【送客归新罗】项斯 

君家沧海外，一别见何因。风土虽知教，程途自致贫。 
浸天波色晚，横笛鸟行春。明发千樯下，应无更远人。斋



   卷554_58 【杭州江亭留题登眺】项斯 

处处日驰销，凭轩夕似朝。渔翁闲鼓棹，沙鸟戏迎潮。 
树间津亭密，城连坞寺遥。因谁报隐者，向此得耕樵。古



   卷554_59 【荆州夜与友亲相遇】项斯 

山海两分岐，停舟偶似期。别来何限意，相见却无辞。 
坐永神凝梦，愁繁鬓欲丝。趋名易迟晚，此去莫经时。知



   卷554_60 【送友人游边】项斯 

方春到帝京，有恋有愁并。万里江海思，半年沙塞程。 
绿阴斜向驿，残照远侵城。自可资新课，还期振盛名。主



   卷554_61 【题赠宣州亢拾遗】项斯 

传骑一何催，山门昼未开。高人终避世，圣主不遗才。 
坐次欹临水，门中独举杯。谁为旦夕侣，深寺数僧来。斋



   卷554_62 【姚氏池亭】项斯 

池馆饶嘉致，幽人惬所闲。筱风能动浪，岸树不遮山。 
啸槛鱼惊后，眠窗鹤语间。何须说庐阜，深处更跻攀。古



   卷554_63 【送友人之江南】项斯 

东南路苦辛，去路见无因。万里此相送，故交谁更亲。 
日浮汀草绿，烟霁海山春。握手无别赠，为予书札频。知



   卷554_64 【彭蠡湖春望】项斯 

湖亭东极望，远棹不须回。遍草新湖落，连天众雁来。 
芦洲残照尽，云障积烟开。更想鸱夷子，扁舟安在哉。主



   卷554_65 【闻友人会裴明府县楼】项斯 

闲阁雨吹尘，陶家揖上宾。湖山万叠翠，门树一行春。 
景遍归檐燕，歌喧已醉身。登临兴不足，喜有数来因。斋



   卷554_66 【归家山行】项斯 

献赋才何拙，经时不耻归。能知此意是，甘取众人非。 
遍陇耕无圃，缘溪钓有矶。此怀难自遣，期在振儒衣。古



   卷554_67 【长安书怀呈知己】项斯 

江湖归不易，京邑计长贫。独夜有知己，论心无故人。 
一灯愁里梦，九陌病中春。为问清平日，无门致出身。知



   卷554_68 【闻蝉】项斯 

动叶复惊神，声声断续匀。坐来同听者，俱是未归人。 
一棹三湘浪，单车二蜀尘。伤秋各有日，千可念因循。主



   卷554_69 【李处士道院南楼】项斯 

霜晚复秋残，楼明近远山。满壶邀我醉，一榻为僧闲。 
树簇孤汀眇，帆欹积浪间。从容更南望，殊欲外人寰。斋



   卷554_70 【送顾非熊及第归茅山】项斯 

吟诗三十载，成此一名难。自有恩门入，全无帝里欢。 
湖光愁里碧，岩景梦中寒。到后松杉月，何人共晓看。古



   卷554_71 【春日题李中丞樊川别墅】项斯 

心知受恩地，到此亦裴回。上路移时立，中轩隔宿来。 
川光通沼沚，寺影带楼台。无限成蹊树，花多向客开。知



   卷554_72 【龙州与韩将军夜会】项斯 

庭绿草纤纤，边州白露沾。别歌缘剑起，客泪是愁添。 
见月鹊啼树，避风云满帘。将军尽尊酒，楼上赋星占。主



   卷554_73 【途中逢友人】项斯 

长大有南北，山川各所之。相逢孤馆夜，共忆少年时。 
烂醉百花酒，狂题几首诗。来朝又分袂，后会鬓应丝。斋



   卷554_74 【送友人下第归襄阳】项斯 

失意已春残，归愁与别难。山分关路细，江绕夜城寒。 
草色连晴坂，鼍声离晓滩。差池是秋赋，何以暂怀安。古



   卷554_75 【宿山寺】项斯 

栗叶重重复翠微，黄昏溪上语人稀。月明古寺客初到， 
风度闲门僧未归。山果经霜多自落，水萤穿竹不停飞。 
中宵能得几时睡，又被钟声催著衣。古



   卷554_76 【病鹤】项斯 

青云有意力犹微，岂料低回得所依。幸念翅因风雨困， 
岂教身陷稻粱肥。曾游碧落宁无侣，见有清池不忍飞。 
纵使他年引仙驾，主人恩在亦应归。古



   卷554_77 【梦仙】项斯 

昨宵魂梦到仙津，得见蓬山不死人。云叶许裁成野服， 
玉浆教吃润愁身。红楼近月宜寒水，绿杏摇风占古春。 
次第引看行未遍，浮光牵入世间尘。古



   卷554_78 【古扇】项斯 

昨日裁成夺夏威，忽逢秋节便相违。寒尘妒尽秦王女， 
凉殿恩随汉主妃。似月旧临红粉面，有风休动麝香衣。 
千年萧瑟关人事，莫语当时掩泪归。古



   卷554_79 【泾州听张处士弹琴】项斯 

边州独夜正思乡，君又弹琴在客堂。
仿佛不离灯影外，似闻流水到潇湘。



   卷554_80 【赠别】项斯 

鱼在深泉鸟在云，从来只得影相亲。
他时纵有逢君处，应作人间白发身。



   卷554_81 【对鲙】项斯 

行到鲈鱼乡里时，鲙盘如雪怕风吹。
犹怜醉里江南路，马上垂鞭学钓时。



   卷554_82 【忆朝阳峰前居】项斯 

每忆闲眠处，朝阳最上峰。溪僧来自远，林路出无踪。 
败褐黏苔遍，新题出石重。霞光侵曙发，岚翠近秋浓。 
健羡机能破，安危道不逢。雪残猿到阁，庭午鹤离松。 
此地虚为别，人间久未容。何时无一事，却去养疏慵。知



   卷554_83 【暮上瞿唐峡】项斯 

自古艰难地，孤舟旦暮程。独愁空托命，省已是轻生。 
有树皆相倚，无岩不倒倾。蛟螭波数怒，鬼怪火潜明。 
履道知无负，离心自要惊。何年面骨肉，细话苦辛行。知



   卷554_84 【和李中丞醉中期王征君月夜同游浐水旧居】项斯 

醉后情俱远，难忘素浐间。照花深处月，当户旧时山。 
事想同清话，欢期一破颜。风流还爱竹，此夜尚思闲。主



   卷554_85 【浊水求珠】项斯 

灵魄自沉浮，从来任浊流。愿从深处得，不向暗中投。 
圆月时堪惜，沧波路可求。沙寻龙窟远，泥访蚌津幽。 
是宝终知贵，唯恩且用酬。如能在公掌，的不负明眸。主



   卷554_86 【江村夜泊】项斯 

日落江路黑，前村人语稀。几家深树里，一火夜渔归。古



   卷554_87 【落第后归觐喜逢僧再阳】项斯 

相逢须强笑，人世别离频。去晓长侵月，归乡动隔春。 
见僧心暂静，从俗事多屯。宇宙诗名小，山河客路新。 
翠桐犹入爨，青镜未辞尘。逸足常思骥，随群且退鳞。 
宴乖红杏寺，愁在绿杨津。羞病难为药，开眉懒顾人。斋



   卷554_88 【送越僧元瑞】项斯 

静中无伴侣，今亦独随缘。昨夜离空室，焚香净去船。知



   卷554_89 【旧宫人】项斯 

自出先皇玉殿中，衣裳不更染深红。宫钗折尽垂空鬓， 
内扇穿多减半风。桃熟亦曾君手赐，酒阑犹候妾歌终。 
如今还向城边住，御水东流意不通。知



   卷554_90 【梦游仙】项斯 

梦游飞上天家楼，珠箔当风挂玉钩。鹦鹉隔帘呼再拜， 
水仙移镜懒梳头。丹霞不是人间晓，碧树仍逢岫外秋。 
将谓便长于此地，鸡声入耳所堪愁。知



   卷554_91 【送宫人入道】项斯 

愿随仙女董双成，王母前头作伴行。初戴玉冠多误拜， 
欲辞金殿别称名。将敲碧落新斋磬，却进昭阳旧赐筝。 
旦暮焚香绕坛上，步虚犹作按歌声。知



   卷554_92 【长安退将】项斯 

塞晚冲沙损眼明，归来养病住秦京。上高楼阁看星坐， 
著白衣裳把剑行。常说老身思斗将，最悲无力制蕃营。 
翠眉红脸和回鹘，惆怅中原不用兵。知



   卷554_93 【遥装夜】项斯 

卷席贫抛壁下床，且铺他处对灯光。欲行千里从今夜， 
犹惜残春发故乡。蚊蚋已生团扇急，衣裳未了剪刀忙。 
谁知更有芙蓉浦，南去令人愁思长。知



   卷554_94 【送苗七求职】项斯 

相逢未得三回笑，风送离情入剪刀。客路最能销日月， 
梦魂空自畏波涛。独眠秋夜琴声急，未拜军城剑色高。 
去去缘多山与海，鹤身宁肯为飞劳。知



   卷554_95 【山行（一作山中作）】项斯 

青枥林深亦有人，一渠流水数家分。山当日午回峰影， 
草带泥痕过鹿群。蒸茗气从茅舍出，缲丝声隔竹篱闻。 
行逢卖药归来客，不惜相随入岛云。知



   卷554_96 【题永忻寺影堂】项斯 

不遇修寺日，无钱入影堂。故来空礼拜，临去重添香。 
僧得名难近，灯传火已长。发心依止后，借住有邻房。主



   卷554_97 【献令狐相公，时相公郊坛行事回（一作赵嘏诗）】项斯 

鹗在卿云冰在壶，代天才业本訏谟。荣同伊陟传朱户， 
秀比王商入画图。昨夜星辰回剑履，前年风月满江湖。 
不知机务时多暇，还许诗家属和无。主



   卷554_98 【句】项斯 

佳人背江坐，眉际列烟树。（《庾楼燕》）。古

马蹄没青莎，船迹成空波。斋

春风吹两意，何意更相值。（《古意》。 
以上并见张为《主客图》）知

更望会稽何处是，沙连竹箭白鹇群。（见《吟窗杂录》）。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十五 
 
   
　 
　

　
 　



   卷555_1 【校猎曲】马戴 

楚子畋郊野，布罟笼天涯。浮云张作罗，万草结成罝。 
意在绝飞鸟，臂弓腰镆铘。远将射勾践，次欲诛夫差。 
壮志一朝尽，他□□繁华。当时能猎贤，保国兼保家。斋



   卷555_2 【蛮家】马戴 

领得卖珠钱，还归铜柱边。看儿调小象，打鼓放新船。 
醉后眠神树，耕时语瘴烟。又逢衰蹇老，相问莫知年。古



   卷555_3 【春思】马戴 

初日照杨柳，玉楼含翠阴。啼春独鸟思，望远佳人心。 
幽怨贮瑶瑟，韶光凝碧林。所思曾不见，芳草意空深。知



   卷555_4 【送从叔赴南海幕】马戴 

洞庭秋色起，哀狖更难闻。身往海边郡，帆悬天际云。 
炎州罗翠鸟，瘴岭控蛮军。信息来非易，堪悲此路分。主



   卷555_5 【江行留别】马戴 

吴楚半秋色，渡江逢苇花。云侵帆影尽，风逼雁行斜。 
返照开岚翠，寒潮荡浦沙。余将何所往，海峤拟营家。斋



   卷555_6 【将别寄友人】马戴 

帝乡归未得，辛苦事羁游。别馆一尊酒，客程千里秋。 
霜风红叶寺，夜雨白蘋洲。长恐此时泪，不禁和恨流。古



   卷555_7 【客行】马戴 

路岐长不尽，客恨杳难通。芦荻晚汀雨，柳花南浦风。 
乱钟嘶马急，残日半帆红。却羡渔樵侣，闲歌落照中。知



   卷555_8 【过野叟居】马戴 

野人闲种树，树老野人前。居止白云内，渔樵沧海边。 
呼儿采山药，放犊饮溪泉。自著养生论，无烦忧暮年。主



   卷555_9 【答光州王使君】马戴 

信来淮上郡，楚岫入秦云。自顾为儒者，何由答使君。 
蜕风蝉半失，阻雨雁频闻。欲识平生分，他时别纪勋。斋



   卷555_10 【下第再过崔邵池阳居】马戴 

岂无故乡路，路远未成归。关内相知少，海边来信稀。 
离云空石穴，芳草偃郊扉。谢子一留宿，此心聊息机。古



   卷555_11 【夕次淮口】马戴 

天涯秋光尽，木末群鸟还。夜久游子息，月明岐路闲。 
风生淮水上，帆落楚云间。此意竟谁见，行行非故关。知



   卷555_12 【落日怅望】马戴 

孤云与归鸟，千里片时间。念我一何滞，辞家久未还。 
微阳下乔木，远色隐秋山。临水不敢照，恐惊平昔颜。主



   卷555_13 【早发故山作】马戴 

云门夹峭石，石路荫长松。谷响猿相应，山深水复重。 
餐霞人不见，采药客犹逢。独宿灵潭侧，时闻岳顶钟。斋



   卷555_14 【下第别郜扶（一作大，一作秩）】马戴 

穷途别故人，京洛泣风尘。在世即应老，他乡又欲春。 
平生空志学，晚岁拙谋身。静话归休计，唯将海上亲。古



   卷555_15 【寄终南真空禅师】马戴 

闲想白云外，了然清净僧。松门山半寺，夜雨佛前灯。 
此境可长住，浮生自不能。一从林下别，瀑布几成冰。知



   卷555_16 【长安寓居寄赠贾岛（一作长安赠贾岛）】马戴 

岁暮见华发，平生志半空。孤云不我弃，归隐与谁同。 
枉道紫宸谒，妨栽丹桂丛。何如随野鹿，栖止石岩中。主



   卷555_17 【秋郊夕望】马戴 

度鸟向栖急，阴虫逢夜多。馀霞媚秋汉，迥月濯沧波。 
蔓草将萎绝，流年其奈何。耿然摇落思，独酌不成歌。斋



   卷555_18 【赠越客】马戴 

故国波涛隔，明时已久留。献书双阙晚，看月五陵秋。 
南棹何时返，长江忆共游。遥知钓船畔，相望在汀洲。古



   卷555_19 【送顾非熊下第归江南】马戴 

无成西别秦，返驾江南春。草际楚田雁，舟中吴苑人。 
残云挂绝岛，迥树入通津。想到长洲日，门前多白蘋。知



   卷555_20 【汧上劝旧友】马戴 

斗酒故人同，长歌起北风。斜阳高垒闭，秋角暮山空。 
雁叫寒流上，萤飞薄雾中。坐来生白发，况复久从戎。主



   卷555_21 【送狄参军赴杭州】马戴 

新官非次受，圣主宠前勋。关雪发车晚，风涛挂席闻。 
海门山叠翠，湖岸郡藏云。执简从公后，髯参岂胜君。斋



   卷555_22 【过故人所迁新居】马戴 

金马诏何晚，茂陵居近修。客来云雨散，鸟下梧桐秋。 
迥汉衔天阙，遥泉响御沟。坐看凉月上，为子一淹留。古



   卷555_23 【落照（一作耿湋诗）】马戴 

照曜天山外，飞鸦几共过。微红拂秋汉，片白透长波。 
影促寒汀薄，光残古木多。金霞与云气，散漫复相和。知



   卷555_24 【宿崔邵池阳别墅】马戴 

杨柳色已改，郊原日复低。烟生寒渚上，霞散乱山西。 
待月人相对，惊风雁不齐。此心君莫问，旧国去将迷。主



   卷555_25 【楚江怀古三首】马戴 

露气寒光集，微阳下楚丘。猿啼洞庭树，人在木兰舟。 
广泽生明月，苍山夹乱流。云中君不降，竟夕自悲秋。斋

惊鸟去无际，寒蛩鸣我傍。芦洲生早雾，兰隰下微霜。 
列宿分穷野，空流注大荒。看山候明月，聊自整云装。知

野风吹蕙带，骤雨滴兰桡。屈宋魂冥寞，江山思寂寥。 
阴霓侵晚景，海树入回潮。欲折寒芳荐，明神讵可招。斋



   卷555_26 【远水】马戴 

荡漾空沙际，虚明入远天。秋光照不极，鸟影去无边。 
势引长云断，波轻片雪连。汀洲杳难到，万古覆苍烟。古



   卷555_27 【夕发邠宁寄从弟（一作寄舒从事）】马戴 

半酣走马别，别后锁边城。日落月未上，鸟栖人独行。 
方驰故国恋，复怆长年情。入夜不能息，何当闲此生。知



   卷555_28 【赠别北客】马戴 

君生游侠地，感激气何高。饮尽玉壶酒，赠留金错刀。 
雁关飞霰雪，鲸海落云涛。决去如征鸟，离心空自劳。主



   卷555_29 【夜下湘中】马戴 

洞庭人夜别，孤棹下湘中。露洗寒山遍，波摇楚月空。 
密林飞暗狖，广泽发鸣鸿。行值扬帆者，江分又不同。斋



   卷555_30 【送吕郎中牧东海郡】马戴 

假道经淮泗，樯乌集隼旟。芜城沙菼接，波岛石林疏。 
海鹤空庭下，夷人远岸居。山乡足遗老，伫听荐贤书。古



   卷555_31 【山行偶作】马戴 

缘危路忽穷，投宿值樵翁。鸟下山含暝，蝉鸣露滴空。 
石门斜月入，云窦暗泉通。寂寞生幽思，心疑旧隐同。知



   卷555_32 【巴江夜猿】马戴 

日饮巴江水，还啼巴岸边。秋声巫峡断，夜影楚云连。 
露滴青枫树，山空明月天。谁知泊船者，听此不能眠。主



   卷555_33 【送田使君牧蔡州】马戴 

主意思政理，牧人官不轻。树多淮右地，山远汝南城。 
望稼周田隔，登楼楚月生。悬知蒋亭下，渚鹤伴闲行。斋



   卷555_34 【雀台怨】马戴 

魏宫歌舞地，蝶戏鸟还鸣。玉座人难到，铜台雨滴平。 
西陵树不见，漳浦草空生。万恨尽埋此，徒悬千载名。古



   卷555_35 【早发故园】马戴 

语别在中夜，登车离故乡。曙钟寒出岳，残月迥凝霜。 
风柳条多折，沙云气尽黄。行逢海西雁，零落不成行。知



   卷555_36 【赠别江客】马戴 

湘中有岑穴，君去挂帆过。露细蒹葭广，潮回岛屿多。 
汀洲延夕照，枫叶坠寒波。应使同渔者，生涯许钓歌。主



   卷555_37 【宿翠微寺】马戴 

处处松阴满，樵开一径通。鸟归云壑静，僧语石楼空。 
积翠含微月，遥泉韵细风。经行心不厌，忆在故山中。斋



   卷555_38 【霁后寄白阁僧】马戴 

苍翠霾高雪，西峰鸟外看。久披山衲坏，孤坐石床寒。 
盥手水泉滴，燃灯夜烧残。终期老云峤，煮药伴中餐。古



   卷555_39 【送僧归金山寺】马戴 

金陵山色里，蝉急向秋分。迥寺横洲岛，归僧渡水云。 
夕阳依岸尽，清磬隔潮闻。遥想禅林下，炉香带月焚。知



   卷555_40 【新秋雨霁宿王处士东郊】马戴 

夕阳逢一雨，夜木洗清阴。露气竹窗静，秋光云月深。 
煎尝灵药味，话及故山心。得意两不寐，微风生玉琴。主



   卷555_41 【关山曲二首】马戴 

金甲耀兜鍪，黄金拂紫骝。叛羌旗下戮，陷壁夜中收。 
霜霰戎衣月，关河碛气秋。箭疮殊未合，更遣击兰州。斋

火发龙山北，中宵易左贤。勒兵临汉水，惊雁散胡天。 
木落防河急，军孤受敌偏。犹闻汉皇怒，按剑待开边。知



   卷555_42 【塞下曲二首】马戴 

旌旗倒北风，霜霰逐南鸿。夜救龙城急，朝焚虏帐空。 
骨销金镞在，鬓改玉关中。却想羲轩氏，无人尚战功。主

广漠云凝惨，日斜飞霰生。烧山搜猛兽，伏道击回兵。 
风折旗竿曲，沙埋树杪平。黄云飞旦夕，偏奏苦寒声。古



   卷555_43 【广陵曲】马戴 

葱茏桂树枝，高系黄金羁。叶隐青蛾翠，花飘白玉墀。 
上鸣间关鸟，下醉游侠儿。炀帝国已破，此中都不知。知



   卷555_44 【送人游蜀】马戴 

别离杨柳陌，迢递蜀门行。若听清猿后，应多白发生。 
虹霓侵栈道，风雨杂江声。过尽愁人处，烟花是锦城。主



   卷555_45 【宿无可上人房（一作宿翠微寺）】马戴 

稀逢息心侣，细话远山期。河汉秋深夜，杉梧露滴时。 
风传林磬响，月掩草堂迟。坐卧禅心在，浮生皆不知。斋



   卷555_46 【旅次夏州】马戴 

嘶马发相续，行次夏王台。锁郡云阴暮，鸣笳烧色来。 
霜繁边上宿，鬓改碛中回。怅望胡沙晓，惊蓬朔吹催。古



   卷555_47 【同庄秀才宿镇星观】马戴 

的的星河落，沾苔复洒松。湿光微泛草，石翠澹摇峰。 
野观云和月，秋城漏间钟。知君亲此境，九陌少相逢。知



   卷555_48 【鹳雀楼晴望】马戴 

尧女楼西望，人怀太古时。海波通禹凿，山木闭虞祠。 
鸟道残虹挂，龙潭返照移。行云如可驭，万里赴心期。主



   卷555_49 【赠淮南将】马戴 

何事淮南将，功高业未成。风涛辞海郡，雷雨镇山营。 
度碛黄云起，防秋白发生。密机曾制敌，忧国更论兵。 
塞色侵旗动，寒光锁甲明。自怜心有作，独立望专征。主



   卷555_50 【寄贾岛】马戴 

海上不同来，关中俱久住。寻思别山日，老尽经行树。 
志业人未闻，时光鸟空度。风悲汉苑秋，雨滴秦城暮。 
佩玉与锵金，非亲亦非故。朱颜枉自毁，明代空相遇。 
岁晏各能归，心知旧岐路。知



   卷555_51 【湘川吊舜】马戴 

伊予生好古，吊舜苍梧间。白日坐将没，游波凝不还。 
九疑云动影，旷野竹成班。雁集蒹葭渚，猿啼雾露山。 
南风吹早恨，瑶瑟怨长闲。元化谁能问，天门恨久关。知



   卷555_52 【送僧归闽中旧寺】马戴 

寺隔海山遥，帆前落叶飘。断猿通楚塞，惊鹭出兰桡。 
星月浮波岛，烟萝渡石桥。钟声催野饭，秋色落寒潮。 
旧社人多老，闲房树半凋。空林容病士，岁晚待相招。知



   卷555_53 【寄远】马戴 

坐想亲爱远，行嗟天地阔。积疹甘毁颜，沈忧更销骨。 
迢迢游子心，望望归云没。乔木非故里，高楼共明月。 
夜深秋风多，闻雁来天末。知



   卷555_54 【经咸阳北原】马戴 

秦山曾共转，秦云自舒卷。古来争雄图，到此多不返。 
野狖穴孤坟，农人耕废苑。川长波又逝，日与岁俱晚。 
夜入咸阳中，悲吞不能饭。知



   卷555_55 【冬日寄洛中杨少尹】马戴 

黄河岸柳衰，城下度流澌。年长从公懒，天寒入府迟。 
家山望几遍，魏阙赴何时。怀古心谁识，应多谒舜祠。主



   卷555_56 【浙江夜宿】马戴 

落帆人更起，露草满汀洲。远狖啼荒峤，孤萤溺漫流。 
积阴开片月，爽气集高秋。去去胡为恋，搴芳时一游。斋



   卷555_57 【寄西岳白石僧】马戴 

挂锡中峰上，经行踏石梯。云房出定后，岳月在池西。 
峭壁残霞照，欹松积雪齐。年年著山屐，曾得到招提。古



   卷555_58 【同州冬日陪吴常侍闲宴】马戴 

中天白云散，集客郡斋时。陶性聊飞爵，看山忽罢棋。 
雪花凝始散，木叶脱无遗。静理良多暇，招邀惬所思。知



   卷555_59 【答鄜畤友人同宿见示】马戴 

为客自堪悲，风尘日满衣。承明无计入，旧隐但怀归。 
雪积孤城暗，灯残晓角微。相逢喜同宿，此地故人稀。主



   卷555_60 【题僧禅院（一作题兴善寺英律师院）】马戴 

虚室焚香久，禅心悟几生。滤泉侵月起，扫径避虫行。 
树隔前朝在，苔滋废渚平。我来风雨夜，像设一灯明。斋



   卷555_61 【怀故山寄贾岛】马戴 

心偶羡明代，学诗观国风。自从来阙下，未胜在山中。 
丹桂日应老，白云居久空。谁能谢时去，聊与此生同。古



   卷555_62 【灞上秋居】马戴 

灞原风雨定，晚见雁行频。落叶他乡树，寒灯独夜人。 
空园白露滴，孤壁野僧邻。寄卧郊扉久，何门致此身。知



   卷555_63 【寄崇德里居作】马戴 

扫君园林地，泽我清凉襟。高鸟云路晚，孤蝉杨柳深。 
风微汉宫漏，月迥秦城砧。光景坐如此，徒怀经济心。主



   卷555_64 【河梁别】马戴 

河梁送别者，行哭半非亲。此路足征客，胡天多杀人。 
金罍照离思，宝瑟凝残春。早晚期相见，垂杨凋复新。斋



   卷555_65 【留别定襄卢军事】马戴 

行行与君别，路在雁门西。秋色见边草，军声闻戍鼙。 
酣歌击宝剑，跃马上金堤。归去咸阳里，平生志不迷。古



   卷555_66 【送杜秀才东游】马戴 

羁游年复长，去日值秋残。草出函关白，云藏野渡寒。 
鸿多霜雪重，山广道途难。心事何人识，斗牛应数看。知



   卷555_67 【怀黄颇】马戴 

有客南浮去，平生与我同。炎州结遥思，芳杜采应空。 
秦雁归侵月，湘猿戏褭枫。期君翼明代，未可恋山中。主



   卷555_68 【陇上独望】马戴 

斜日挂边树，萧萧独望间。阴云藏汉垒，飞火照胡山。 
陇首行人绝，河源夕鸟还。谁为立勋者，可惜宝刀闲。斋



   卷555_69 【长安书怀】马戴 

岐路今如此，还堪恸哭频。关中成久客，海上老诸亲。 
谷口田应废，乡山草又春。年年销壮志，空作献书人。古



   卷555_70 【邯郸驿楼作】马戴 

芜没丛台久，清漳废御沟。蝉鸣河外树，人在驿西楼。 
云烧天中赤，山当日落秋。近郊经战后，处处骨成丘。知



   卷555_71 【别家后次飞狐西即事】马戴 

远归从此别，亲爱失天涯。去国频回首，方秋不在家。 
鸣蛩闻塞路，冷雁背龙沙。西次桑干曲，洲中见荻花。主



   卷555_72 【题青龙寺镜公房】马戴 

一室意何有，闲门为我开。炉香寒自灭，履雪饭初回。 
窗迥孤山入，灯残片月来。禅心方此地，不必访天台。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十六 
 
   
　 
　

　
 　



   卷556_1 【边城独望】马戴 

聊凭危堞望，倍起异乡情。霜落蒹葭白，山昏雾露生。 
河滩胡雁下，戎垒汉鼙惊。独树残秋色，狂歌泪满缨。斋



   卷556_2 【江亭赠别】马戴 

长亭晚送君，秋色渡江濆。衰柳风难定，寒涛雪不分。 
猿声离楚峡，帆影入湘云。独泛扁舟夜，山钟可卧闻。古



   卷556_3 【旅次寄贾岛兼简无可上人】马戴 

相思边草长，回望水连空。雁过当行次，蝉鸣复客中。 
壮年看即改，羸病计多同。傥宿林中寺，深凭问远公。知



   卷556_4 【寄剡中友人】马戴 

故人今在剡，秋草意如何。岭暮云霞杂，潮回岛屿多。 
沃洲僧几访，天姥客谁过。岁晚偏相忆，风生隔楚波。主



   卷556_5 【送国子韦丞】马戴 

临水独相送，归期千里间。云回逢过雨，路转入连山。 
一骑行芳草，新蝉发故关。遥聆茂陵下，夜启竹扉闲。斋



   卷556_6 【题吴发原南居】马戴 

闲居谁厌僻，门掩汉祠前。山色夏云映，树阴幽草连。 
晴光分渚曲，绿气冒原田。何日远游罢，高枝已噪蝉。古



   卷556_7 【雒中寒夜姚侍御宅怀贾岛】马戴 

夜木动寒色，雒阳城阙深。如何异乡思，更抱故人心。 
微月关山远，闲阶霜霰侵。谁知石门路，待与子同寻。知



   卷556_8 【征妇叹】马戴 

稚子在我抱，送君登远道。稚子今已行，念君上边城。 
蓬根既无定，蓬子焉用生。但见请防胡，不闻言罢兵。 
及老能得归，少者还长征。知



   卷556_9 【山中寄姚合员外】马戴 

朝与城阙别，暮同麋鹿归。鸟鸣松观静，人过石桥稀。 
木叶摇山翠，泉痕入涧扉。敢招仙署客，暂此拂朝衣。主



   卷556_10 【中秋月】马戴 

阴魄出海上，望之增苦吟。冷搜骊颔重，寒彻蚌胎深。 
皓气笼诸夏，清光射万岑。悠然天地内，皎洁一般心。斋



   卷556_11 【下第寄友人】马戴 

金门君待问，石室我思归。圣主尊黄屋，何人荐白衣。 
年来御沟柳，赠别雨霏霏。古



   卷556_12 【寄广州杨参军】马戴 

南方春景好，念子缓归心。身方脱野服，冠未系朝簪。 
足恣平生赏，无虞外役侵。汀洲观鸟戏，向月和猿吟。 
税驾楚山广，扬帆湘水深。采奇搜石穴，怀胜即枫林。 
怅望极霞际，流情堕海阴。前朝杳难问，叹息洒鸣琴。斋



   卷556_13 【离夜二首】马戴 

东征辽水迥，北近单于台。戎衣挂宝剑，玉箸衔金杯。 
红烛暗将灭，翠蛾终不开。古

凝夜照离色，恐闻啼晚鸦。前年营雁塞，明月戍龙沙。 
曾与五陵子，休装孤剑花。主



   卷556_14 【答太原从军杨员外送别】马戴 

君将海月珮，赠之光我行。见知言不浅，怀报意非轻。 
反照临岐思，中年未达情。河梁人送别，秋汉雁相鸣。 
衰柳摇边吹，寒云冒古城。西游还献赋，应许托平生。主



   卷556_15 【送从叔重赴海南从事】马戴 

又从连帅请，还作岭南行。穷海何时到，孤帆累月程。 
乱蝉吟暮色，哀狖落秋声。晚路潮波起，寒葭雾雨生。 
沙埋铜柱没，山簇瘴云平。念此别离苦，其如宗从情。主



   卷556_16 【送韩校书江西从事】马戴 

出关寒色尽，云梦草生新。雁背岳阳雨，客行江上春。 
遥程随水阔，枉路倒帆频。夕照临孤馆，朝霞发广津。 
湖山潮半隔，郡壁岸斜邻。自此钟陵道，裁书有故人。主



   卷556_17 【送顾少府之永康】马戴 

婺女星边去，春生即有花。寒关云复雪，古渡草连沙。 
宿次吴江晚，行侵日徼斜。官传梅福政，县顾赤松家。 
烧起明山翠，潮回动海霞。清高宜阅此，莫叹近天涯。主



   卷556_18 【幽上留别令狐侍郎】马戴 

自别丘中隐，频年哭路岐。辛勤今若是，少壮岂多时。 
露滴阴虫苦，秋声远客悲。晚营严鼓角，红叶拂旌旗。 
北阙虚延望，西林久见思。川流寒水急，云返故山迟。 
落照游人去，长空独鸟随。不堪风景隔，忠信寡相知。知



   卷556_19 【襄阳席上呈于司空（一作元稹诗）】马戴 

花枝临水复临堤，也照清江也照泥。
寄语东君好抬举，夜来曾伴凤凰栖。



   卷556_20 【宿裴氏溪居怀厉玄先辈】马戴 

树下孤石坐，草间微有霜。同人不同北，云鸟自南翔。 
迢递夜山色，清泠泉月光。西风耿离抱，江海遥相望。古



   卷556_21 【集宿姚殿中宅期僧无可不至】马戴 

殿中日相命，开尊话旧时。馀钟催鸟绝，积雪阻僧期。 
林静寒光远，天阴曙色迟。今夕复何夕，人谒去难追。知



   卷556_22 【宿贾岛原居（一作寻贾岛原东居）】马戴 

寒雁过原急，渚边秋色深。烟霞向海岛，风雨宿园林。 
俱住明时愿，同怀故国心。未能先隐迹，聊此一相寻。主



   卷556_23 【赠别空公】马戴 

云门秋却入，微径久无人。后夜中峰月，空林百衲身。 
寂寥寒磬尽，盥漱瀑泉新。履迹谁相见，松风扫石尘。斋



   卷556_24 【府试观开元皇帝东封图】马戴 

俨若翠华举，登封图乍开。冕旒明主立，冠剑侍臣陪。 
迹类飞仙去，光同拜日来。粉痕疑检玉，黛色讶生苔。 
挂壁云将起，陵风仗若回。何年复东幸，鲁叟望悠哉。斋



   卷556_25 【府试水始冰】马戴 

南池寒色动，北陆岁阴生。薄薄流澌聚，漓漓翠潋平。 
暗沾霜稍厚，回照日还轻。乳窦悬残滴，湘流减恨声。 
即堪金井贮，会映玉壶清。洁白心虽识，空期饮此明。斋



   卷556_26 【边馆逢贺秀才】马戴 

贫病无疏我与君，不知何事久离群。鹿裘共弊同为客， 
龙阙将移拟献文。空馆夕阳鸦绕树，荒城寒色雁和云。 
不堪吟断边笳晓，叶落东西客又分。斋



   卷556_27 【宿王屋天坛】马戴 

星斗半沈苍翠色，红霞远照海涛分。折松晓拂天坛雪， 
投简寒窥玉洞云。绝顶醮回人不见，深林磬度鸟应闻。 
未知谁与传金箓，独向仙祠拜老君。斋



   卷556_28 【岐阳逢曲阳故人话旧】马戴 

异地还相见，平生问可知。壮年俱欲暮，往事尽堪悲。 
道路频艰阻，亲朋久别离。解兵逃白刃，谒帝值明时。 
淹疾生涯故，因官事业移。鸡鸣关月落，雁度朔风吹。 
客泪翻岐下，乡心落海湄。积愁何计遣，满酌浣相思。主



   卷556_29 【赠禅僧】马戴 

弟子人天遍，童年在沃洲。开禅山木长，浣衲海沙秋。 
振锡摇汀月，持瓶接瀑流。赤城何日上，鄙愿从师游。斋



   卷556_30 【题庐山寺】马戴 

白茅为屋宇编荆，数处阶墀石叠成。东谷笑言西谷响， 
下方云雨上方晴。鼠惊樵客缘苍壁，猿戏山头撼紫柽。 
别有一条投涧水，竹筒斜引入茶铛。斋



   卷556_31 【题石瓮寺】马戴 

僧室并皇宫，云门辇路同。渭分双阙北，山迥五陵东。 
修绠悬林表，深泉汲洞中。人烟窥垤蚁，鸳瓦拂冥鸿。 
藓壁松生峭，龛灯月照空。稀逢息心侣，独礼竺乾公。斋



   卷556_32 【谒仙观二首】马戴 

我生求羽化，斋沐造仙居。葛蔓没丹井，石函盛道书。 
寒松多偃侧，灵洞遍清虚。一就泉西饮，云中采药蔬。古

山空蕙气香，乳管折云房。愿值壶中客，亲传肘后方。 
三更礼星斗，寸匕服丹霜。默坐树阴下，仙经横石床。主



   卷556_33 【送朴山人归新罗】马戴 

浩渺行无极，扬帆但信风。云山过海半，乡树入舟中。 
波定遥天出，沙平远岸穷。离心寄何处，目断曙霞东。斋



   卷556_34 【题静住寺钦用上人房】马戴 

寺近朝天路，多闻玉佩音。鉴人开慧眼，归鸟息禅心。 
磬接星河曙，窗连夏木深。此中能宴坐，何必在云林。古



   卷556_35 【赠杨先辈（一作送杨之梁先辈）】马戴 

平生闲放久，野鹿许为群。居止邻西岳，轩窗度白云。 
斋心饭松子，话道接茅君。汉主思清净，休书谏猎文。知



   卷556_36 【酬李景章先辈】马戴 

平生诗句忝多同，不得陪君奉至公。金镝自宜先中鹄， 
铅刀甘且学雕虫。莺啼细柳临关路，燕接飞花绕汉宫。 
九陌芳菲人竞赏，此时心在别离中。知



   卷556_37 【赠祠部令狐郎中】马戴 

官初执宪称雄才，省转为郎雅望催。待制松阴移玉殿， 
分宵露气静天台。算棋默向孤云坐，随鹤闲穷片水回。 
忽忆十年相识日，小儒新自海边来。知



   卷556_38 【送册东夷王使】马戴 

越海传金册，华夷礼命行。片帆秋色动，万里信潮生。 
日映孤舟出，沙连绝岛明。翳空翻大鸟，飞雪洒长鲸。 
旧鬓回应改，遐荒梦易惊。何当理风楫，天外问来程。知



   卷556_39 【送武陵王将军】马戴 

河外今无事，将军有战名。艰难长剑缺，功业少年成。 
晓仗亲云陛，寒宵突禁营。朱旗身外色，玉漏耳边声。 
开閤谈宾至，调弓过雁惊。为儒多不达，见学请长缨。知



   卷556_40 【赠鄠县尉李先辈二首】马戴 

同人家鄠杜，相见罢官时。野坐苔生石，荒居菊入篱。 
听蝉临水久，送鹤背山迟。未拟还城阙，溪僧别有期。主

休官不到阙，求静匪营他。种药唯愁晚，看云肯厌多。 
渚边逢鹭下，林表伴僧过。闲检仙方试，松花酒自和。古



   卷556_41 【边将】马戴 

玉榼酒频倾，论功笑李陵。红缰跑骏马，金镞掣秋鹰。 
塞迥连天雪，河深彻底冰。谁言提一剑，勤苦事中兴。知



   卷556_42 【下第别令狐员外】马戴 

论文期雨夜，饮酒及芳晨。坐叹百花发，潜惊双鬓新。 
旧交多得路，别业远仍贫。便欲辞知己，归耕海上春。主



   卷556_43 【送春坊董正字浙右归觐】马戴 

去觐毗陵日，秋残建业中。莎垂石城古，山阔海门空。 
灌木寒樯远，层波皓月同。何当复雠校，春集少阳宫。斋



   卷556_44 【送和北虏使】马戴 

路始阴山北，迢迢雨雪天。长城人过少，沙碛马难前。 
日入流沙际，阴生瀚海边。刀镮向月动，旌纛冒霜悬。 
逐兽孤围合，交兵一箭传。穹庐移斥候，烽火绝祁连。 
汉将行持节，胡儿坐控弦。明妃的回面，南送使君旋。主



   卷556_45 【摅情留别并州从事】马戴 

浅学长自鄙，谬承贤达知。才希汉主召，玉任楚人疑。 
年长惭漂泊，恩深惜别离。秋光独鸟过，暝色一蝉悲。 
鹤发生何速，龙门上苦迟。雕虫羞朗鉴，干禄贵明时。 
故国诚难返，青云致未期。空将感激泪，一自洒临岐。知



   卷556_46 【酬田卿送西游】马戴 

华堂开翠簟，惜别玉壶深。客去当烦暑，蝉鸣复此心。 
废城乔木在，古道浊河侵。莫虑西游远，西关绝陇阴。主



   卷556_47 【雪中送青州薛评事】马戴 

腊景不可犯，从戎难自由。怜君急王事，走马赴边州。 
岳雪明日观，海云冒营丘。惭无斗酒泻，敢望御重裘。斋



   卷556_48 【哭京兆庞尹】马戴 

神州丧贤尹，父老泣关中。未尽群生愿，才留及物功。 
清光沉皎月，素业振遗风。履迹莓苔掩，珂声紫陌空。 
从来受知者，会葬汉陵东。斋



   卷556_49 【路傍树】马戴 

古树何人种，清阴减昔时。莓苔根半露，风雨节偏危。 
虫蠹心将穴，蝉催叶向衰。樵童不须翦，聊起邵公思。古



   卷556_50 【送客南游】马戴 

拟卜何山隐，高秋指岳阳。苇干云梦色，橘熟洞庭香。 
疏雨残虹影，回云背鸟行。灵均如可问，一为哭清湘。知



   卷556_51 【寄襄阳王公子】马戴 

君马勒金羁，君家贮玉笄。白云登岘首，碧树醉铜鞮。 
泽广荆州北，山多汉水西。鹿门知不隐，芳草自萋萋。主



   卷556_52 【集宿姚侍御宅怀永乐宰殷侍御】马戴 

石田虞芮接，种树白云阴。穴闭神踪古，河流禹凿深。 
樵人应满郭，仙鸟几巢林。此会偏相语，曾供雪夜吟。斋



   卷556_53 【易水怀古】马戴 

荆卿西去不复返，易水东流无尽期。
落日萧条蓟城北，黄沙白草任风吹。



   卷556_54 【送僧二首】马戴 

亲在平阳忆久归，洪河雨涨出关迟。
独过旧寺人稀识，一一杉松老别时。

龛中破衲自持行，树下禅床坐一生。
来往白云知岁久，满山猿鸟会经声。



   卷556_55 【赠友人边游回（一作薛能诗）】马戴 

游子新从绝塞回，自言曾上李陵台。
尊前语尽北风起，秋色萧条胡雁来。



   卷556_56 【山中作】马戴 

屐齿无泥竹策轻，莓苔梯滑夜难行。
独开石室松门里，月照前山空水声。



   卷556_57 【出塞词】马戴 

金带连环束战袍，马头冲雪度临洮。
卷旗夜劫单于帐，乱斫胡儿缺宝刀。



   卷556_58 【寄云台观田秀才】马戴 

云压松枝拂石窗，幽人独坐鹤成双。
晚来漱齿敲冰渚，闲读仙书倚翠幢。



   卷556_59 【边上送杨侍御鞫狱回】马戴 

狱成冤雪晚云开，豸角威清塞雁回。
飞将送迎遥避马，离亭不敢劝金杯。



   卷556_60 【射雕骑】马戴 

蕃面将军著鼠裘，酣歌冲雪在边州。
猎过黑山犹走马，寒雕射落不回头。



   卷556_61 【高司马移竹】马戴 

丛居堂下幸君移，翠掩灯窗露叶垂。
莫羡孤生在山者，无人看著拂云枝。



   卷556_62 【赠前蔚州崔使君】马戴 

战回脱剑绾铜鱼，塞雁迎风避隼旟。
欲识前时为郡政，校成上下考新书。



   卷556_63 【秋思二首】马戴 

万木秋霖后，孤山夕照馀。田园无岁计，寒近忆樵渔。古

亭树霜霰满，野塘凫鸟多。蕙兰不可折，楚老徒悲歌。斋



   卷556_64 【黄神谷纪事】马戴 

霹雳振秋岳，折松横洞门。云龙忽变化，但觉玉潭昏。知



   卷556_65 【过亡友墓】马戴 

忆昨送君葬，今看坟树高。寻思后期者，只是益生劳。斋



   卷556_66 【闻瀑布冰折】马戴 

万仞冰峭折，寒声投白云。光摇山月堕，我向石床闻。知



   卷556_67 【赠道者】马戴 

深居白云穴，静注赤松经。往往龙潭上，焚香礼斗星。斋



   卷556_68 【华下逢杨侍御】马戴 

巨灵掌上月，玉女盆中泉。柱史息车看，孤云心浩然。知



   卷556_69 【新春闻赦（龙阳作）】马戴 

道在猜谗息，仁深疾苦除。尧聪能下听，汤网本来疏。斋



   卷556_70 【送李侍御福建从事】马戴 

晋安来越国，蔓草故宫迷。钓渚龙应在，琴台鹤乱栖。 
泛涛明月广，边海众山齐。宾府通兰棹，蛮僧接石梯。 
片云和瘴湿，孤屿映帆低。上客多诗兴，秋猿足夜啼。斋



   卷556_71 【酬刑部姚郎中】马戴 

路岐人不见，尚得记心中。月忆潇湘渚，春生兰杜丛。 
鸟啼花半落，人散爵方空。所赠诚难答，泠然一雅风。古



   卷556_72 【送柳秀才往连州看弟】马戴 

离人非逆旅，有弟谪连州。楚雨沾猿暮，湘云拂雁秋。 
蒹葭行广泽，星月棹寒流。何处江关锁，风涛阻客愁。知



   卷556_73 【晚眺有怀】马戴 

点点抱离念，旷怀成怨歌。高台试延望，落照在寒波。 
此地芳草歇，旧山乔木多。悠然暮天际，但见鸟相过。主



   卷556_74 【山中兴作】马戴 

高高丹桂枝，袅袅女萝衣。密叶浮云过，幽阴暮鸟归。 
月和风翠动，花落瀑泉飞。欲剪兰为佩，中林露未晞。斋



   卷556_75 【送皇甫协律淮南从事】马戴 

辟书丞相草，招作广陵行。隋柳疏淮岸，汀洲接海城。 
楚樯经雨泊，烟月隔潮生。谁与同尊俎，鸡鸾集虎营。古



   卷556_76 【别灵武令狐校书】马戴 

北风吹别思，落月度关河。树隐流沙短，山平近塞多。 
雁池戎马饮，雕帐戍人过。莫虑行军苦，华夷道正和。知



   卷556_77 【田氏南楼对月】马戴 

主人同露坐，明月在高台。咽咽阴虫叫，萧萧寒雁来。 
影摇疏木落，魄转曙钟开。幸免丹霞映，清光溢酒杯。主



   卷556_78 【送宗密上人】马戴 

门前九陌尘，石上定中身。近放辽天鹤，曾为南岳人。 
腊高松叶换，雪尽茗芽新。一自传香后，名山愿卜邻。斋



   卷556_79 【白鹿原晚望】马戴 

浐曲雁飞下，秦原人葬回。丘坟与城阙，草树共尘埃。知



   卷556_80 【失意书怀呈知己】马戴 

直道何由启圣君，非才谁敢议论文。心存黄箓兼丹诀， 
家忆青山与白云。麋鹿幽栖闲可近，鸳鸾高举势宜分。 
微生不学刘琨辈，剑刃相交拟立勋。知



   卷556_81 【春日寻浐川王处士】马戴 

碧草径微断，白云扉晚开。罢琴松韵发，鉴水月光来。 
宿鸟排花动，樵童浇竹回。与君同露坐，涧石拂青苔。主



   卷556_82 【宿阳台观】马戴 

玉洞仙何在，炉香客自焚。醮坛围古木，石磬响寒云。 
曙月孤霞映，悬流峭壁分。心知人世隔，坐与鹤为群。斋



   卷556_83 【寄金州姚使君员外】马戴 

老怀清净化，乞去守洵阳。废井人应满，空林虎自藏。 
迸泉疏石窦，残雨发椒香。山缺通巴峡，江流带楚樯。 
忧农生野思，祷庙结云装。覆局松移影，听琴月堕光。 
鸟鸣开郡印，僧去置禅床。罢贡金休凿，凌寒笋更长。 
退公披鹤氅，高步隔鹓行。相见朱门内，麾幢拂曙霜。知



   卷556_84 【中秋夜坐有怀】马戴 

秋光动河汉，耿耿曙难分。堕露垂丛药，残星间薄云。 
心悬赤城峤，志向紫阳君。雁过海风起，萧萧时独闻。主



   卷556_85 【题镜湖野老所居（一作秦系诗）】马戴 

湖里寻君去，樵风往返吹。树喧巢鸟出，路细葑田移。 
沤苎成鱼网，枯根是酒卮。老年唯自适，生事任群儿。斋



   卷556_86 【题女道士居（不饵芝朮四十馀年，一作秦系诗）】马戴 

不饵住云溪，休丹罢药畦。杏花虚结子，石髓任成泥。 
扫地青牛卧，栽松白鹤栖。共知仙女丽，莫是阮郎妻。古



   卷556_87 【送王道士（一作秦系诗）】马戴 

真人俄整舄，双鹤屡飞翔。恐入壶中住，须传肘后方。 
霓裳云气润，石径术苗香。一去何时见，仙家日月长。知



   卷556_88 【送道友入天台山作】马戴 

却忆天台去，移居海岛空。观寒琪树碧，雪浅石桥通。 
漱齿飞泉外，餐霞早境中。终期赤城里，披氅与君同。主



   卷556_89 【题章野人山居（一作秦系诗）】马戴 

带郭茅亭诗兴饶，回看一曲倚危桥。门前山色能深浅， 
壁上湖光自动摇。闲花散落填书帙，戏鸟低飞碍柳条。 
向此隐来经几载，如今已是汉家朝。主



   卷556_90 【江中遇客】马戴 

危石江中起，孤云岭上还。相逢皆得意，何处是乡关。古



   卷556_91 【期王炼师不至（一作秦系诗）】马戴 

黄精蒸罢洗琼杯，林下从留石上苔。
昨日围棋未终局，多乘白鹤下山来。



   卷556_92 【秋日送僧志幽归山寺（一作秦系诗）】马戴 

禅室绳床在翠微，松间荷笠一僧归。
磬声寂历宜秋夜，手冷灯前自衲衣。



   卷556_93 【句】马戴 

申胥任向秦庭哭，靳尚终贻楚国忧。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十七 
 
   
　 
　

　
 　



   卷557_1 【寄宜阳兄弟】易重 

六年雁序恨分离，诏下今朝遇已知。上国皇风初喜日， 
御阶恩渥属身时。内庭再考称文异，圣主宣名奖艺奇。 
故里仙才若相问，一春攀得两重枝。知



   卷557_2 【发蕙风馆遇阴不见九华山有作】孟迟 

我来淮阴城，千江万山无不经。山青水碧千万丈， 
奇峰急派何纵横！又闻九华山，山顶连青冥。太白有逸韵， 
使我西南行。一步一攀策，前行正鸡鸣。阴云冉冉忽飞起， 
千里万里危峥嵘。譬如天之有日蚀，使我昏沈犹不明。 
人家敲镜救不得，光阴却属贪狼星。恨亦不能通， 
言亦不足听。长鞭挥马出门去，是以九华为不平。主



   卷557_3 【寄浙右旧幕僚】孟迟 

由来恶舌驷难追，自古无媒谤所归。勾践岂能容范蠡， 
李斯何暇救韩非。巨拳岂为鸡挥肋，强弩那因鼠发机。 
惭愧故人同鲍叔，此心江柳尚依依。主



   卷557_4 【壮士吟】孟迟 

壮士何曾悲，悲即无回期。如何易水上，未歌泪先垂。古



   卷557_5 【徐波渡】孟迟 

晓月千重树，春烟十里溪。过来还过去，此路不知迷。主



   卷557_6 【题嘉祥驿】孟迟 

树顶烟微绿，山根菊暗香。何人独鞭马，落日上嘉祥。古



   卷557_7 【怀郑洎】孟迟 

风兰舞幽香，雨叶堕寒滴。美人来不来，前山看向夕。主



   卷557_8 【长信宫（一作赵嘏诗）】孟迟 

君恩已尽欲何归，犹有残香在舞衣。
自恨身轻不如燕，春来还绕御帘飞。



   卷557_9 【闺情】孟迟 

山上有山归不得，湘江暮雨鹧鸪飞。
蘼芜亦是王孙草，莫送春香入客衣。



   卷557_10 【莲塘】孟迟 

脉脉低回殷袖遮，脸横秋水髻盘鸦。
莲茎有刺不成折，尽日岸傍空看花。



   卷557_11 【还淮却寄睢阳】孟迟 

梁王池苑已苍然，满树斜阳极浦烟。
尽日回头看不见，两行愁泪上南船。



   卷557_12 【乌江】孟迟 

中分岂是无遗策，百战空劳不逝骓。
大业固非人事及，乌江亭长又何知。



   卷557_13 【新安故关】孟迟 

汉帝英雄重武材，崇山险处凿门开。
如今更有将军否，移取潼关向北来。



   卷557_14 【广陵城（一作赵嘏诗）】孟迟 

红绕高台绿绕城，城边春草傍墙生。
隋家不向此中尽，汴水应无东去声。



   卷557_15 【过骊山（一作赵嘏诗）】孟迟 

冷日微烟渭水愁，华清宫树不胜秋。
霓裳一曲千门锁，白尽梨园弟子头。



   卷557_16 【吴故宫】孟迟 

越女歌长君且听，芙蓉香满水边城。
岂知一日终非主，犹自如今有怨声。



   卷557_17 【兰昌宫】孟迟 

宫门两片掩埃尘，墙上无花草不春。
谁见当时禁中事，阿娇解佩与何人。



   卷557_18 【宫人斜】孟迟 

云惨烟愁苑路斜，路傍丘冢尽宫娃。
茂陵不是同归处，空寄香魂著野花。



   卷557_19 【句】孟迟 

天地有时饶一掷。江山无主任平分。（过垓下，《纪事》）主



   卷557_20 【和于兴宗登越王楼诗】王铎 

谢脁题诗处，危楼压郡城。雨馀江水碧，云断雪山明。 
锦绣来仙境，风光入帝京。恨无青玉案，何以报高情。斋



   卷557_21 【谒梓潼张恶子庙】王铎 

盛唐圣主解青萍，欲振新封济顺名。夜雨龙抛三尺匣， 
春云凤入九重城。剑门喜气随雷动，玉垒韶光待贼平。 
惟报关东诸将相，柱天功业赖阴兵。斋



   卷557_22 【罢都统守镇滑州作】王铎 

用军何事敢迁延，恩重才轻分使然。黜诏已闻来阙下， 
檄书犹未遍军前。腰间尽解苏秦印，波上虚迎范蠡船。 
正会星辰扶北极，却驱戈甲镇南燕。三尘上相逢明主， 
九合诸侯愧昔贤。看却中兴扶大业，杀身无路好归田。主



   卷557_23 【句】王铎 

华表尚迷丁令鹤，竹坡犹认葛溪龙。（见《吟窗杂录》）。古



   卷557_24 【中秋月直禁苑】郑畋 

禁署方怀忝，纶闱已再加。暂来西掖路，还整上清槎。 
恍惚归丹地，深严宿绛霞。幽襟聊自适，闲弄紫薇花。知



   卷557_25 【麦穗两岐】郑畋 

圣虑忧千亩，嘉苗荐两岐。如云方表盛，成穗忽标奇。 
瑞露纵横滴，祥风左右吹。讴歌连上苑，化日遍平陂。 
史册书堪重，丹青画更宜。愿依连理树，俱作万年枝。知



   卷557_26 【五月一日紫宸候对时属禁直穿内而行因书六韵】郑畋 

朱夏五更后，步廊三里馀。有人从翰苑，穿入内中书。 
漏响飘银箭，灯光照玉除。禁扉犹锁钥，宫妓已妆梳。 
紫府游应似，钧天梦不如。尘埃九重外，谁信在清虚。知



   卷557_27 【题缑山王子晋庙】郑畋 

有昔灵王子，吹笙溯泬。六宫攀不住，三岛去相招。 
亡国原陵古，宾天岁月遥。无蹊窥海曲，有庙访山椒。 
石帐龙蛇拱，云栊彩翠销。露坛装琬琰，真像写松乔。 
珠馆青童宴，琳宫阿母朝。气舆仙女侍，天马吏兵调。 
湘妓红丝瑟，秦郎白管箫。西城要绰约，南岳命娇娆。 
句曲觞金洞，天台啸石桥。晚花珠弄蕊，春茹玉生苗。 
二景神光秘，三元宝箓饶。雾垂鸦翅发，冰束虎章腰。 
鹤驭争衔箭，龙妃合献绡。衣从星渚浣，丹就日宫烧。 
物外花尝满，人间叶自凋。望台悲汉戾，阅水笑梁昭。 
古殿香残灺，荒阶柳长条。几曾期七日，无复降重霄。 
嵩岭连天汉，伊澜入海潮。何由得真诀，使我佩环飘。知



   卷557_28 【初秋寓直三首】郑畋 

晓星独挂结麟楼，三殿风高药树秋。
玉笛数声飘不住，问人依约在东头。

宿鸟翩翩落照微，石台楼阁锁重扉。
步廊无限金羁响，应是诸司扈从归。

幽阁焚香万虑凝，下帘胎息过禅僧。
玉堂分照无人后，消尽金盆一碗冰。



   卷557_29 【夜景又作】郑畋 

铃绦无响闭珠宫，小阁凉添玉蕊风。
枕簟满床明月到，自疑身在五云中。



   卷557_30 【杪秋夜直】郑畋 

蕊宫裁诏与宵分，虽在青云忆白云。
待报君恩了归去，山翁何急草移文。



   卷557_31 【禁直寄崔员外】郑畋 

银台楼北蕊珠宫，夐与人间路不同。
在省五更春睡侣，早来分梦玉堂中。



   卷557_32 【闻号】郑畋 

陛兵偏近羽林营，夜静仍传禁号声。
应笑执金双阙下，近南犹隔两重城。



   卷557_33 【禁直和人饮酒】郑畋 

卉醴陀花物外香，清浓标格胜椒浆。
我来尚有钧天会，犹得金尊半日尝。



   卷557_34 【下直早出】郑畋 

诸司人尽马蹄稀，紫帕云竿九钉归。
偏觉石台清贵处，榜悬金字射晴晖。



   卷557_35 【金銮坡上南望】郑畋 

玉晨钟韵上清虚，画戟祥烟拱帝居。
极眼向南无限地，绿烟深处认中书。



   卷557_36 【酬隐珪舍人寄红烛】郑畋 

蜜炬殷红画不如，且将归去照吾庐。
今来并得三般事，灵运诗篇逸少书。



   卷557_37 【马嵬坡】郑畋 

玄宗回马杨妃死，云雨虽亡日月新。
终是圣明天子事，景阳宫井又何人。



   卷557_38 【句】郑畋 

圆明青z3饭，光润碧霞浆。（见《古今诗话》）。浴殿晴秋倘中谢，残英犹可醉琼杯。（《紫薇花》。 
见《海录碎事》）斋



   卷557_7 【题九华山】谭铢 

忆闻九华山，尚在童稚年。浮沉任名路，窥仰会无缘。 
罢职池阳时，复遭迎送牵。因兹契诚愿，瞩望枕席前。 
况值春正浓，气色无不全。或如碧玉静，或似青霭鲜。 
或接白云堆，或映红霞天。呈姿既不一，变态何啻千。 
巍峨本无动，崇峻性岂偏。外景自隐隐，潜虚固幽玄。 
我来暗凝情，务道志更坚。色与山异性，性并山亦然。 
境变山不动，性存形自迁。自迁不阻俗，自定不失贤。 
浮华与朱紫，安可迷心田。主



   卷557_8 【真娘墓】谭铢 

武丘山下冢累累，松柏萧条尽可悲。
何事世人偏重色，真娘墓上独题诗。



   卷557_9 【望九华山】卢嗣立 

九华深翠落轩楹，迥眺澄江气象明。不遇阴霾孤岫隐， 
正当寒日众峰呈。坐观风雪销烦思，惜别烟岚驻晓行。 
得路归山期早诀，夜来潜已告精诚。古



   卷557_10 【应举日寄兄弟】朱可名 

废刈镜湖田，上书紫阁前。愁人久委地，诗道未闻天。 
不是烧金手，徒抛钓月船。多惭兄弟意，不敢问林泉。知



   卷557_11 【河出荣光】张良器 

引派昆山峻，朝宗海路长。千龄逢圣主，五色瑞荣光。 
隐映浮中国，晶明助太阳。坤维连浩漫，天汉接微茫。 
丹阙清氛里，函关紫气旁。位尊常守伯，道泰每呈祥。 
习坎灵逾久，居卑德有常。龙门如可涉，忠信是舟梁。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十八 
 
   
　 
　

　
 　



   卷558_1 【新雪八韵（一作闲居新雪）】薛能 

大雪满初晨，开门万象新。龙钟鸡未起，萧索我何贫。 
耀若花前境，清如物外身。细飞斑户牖，干洒乱松筠。 
正色凝高岭，随流助要津。鼎消微是滓，车碾半和尘。 
茶兴留诗客，瓜情想戍人。终篇本无字，谁别胜阳春。主



   卷558_2 【国学试风化下】薛能 

霁阙露穹崇，含生仰圣聪。英明高比日，声教下如风。 
静发宸居内，低来品物中。南薰歌自溥，北极响皆通。 
蘋末看无状，人间觉有功。因今委泥者，睹此忘途穷。主



   卷558_3 【升平词十首（乐府作升平乐）】薛能 

瑞气绕宫楼，皇居信上游。远冈连圣祚，平地载神州。 
会合皆重译，潺湲近八流。中兴岂假问，据此自千秋。斋

寥泬敞延英，朝班立位横。宣传无草动，拜舞有衣声。 
鸳瓦霜消湿，虫丝日照明。辛勤自不到，遥见似前程。知

处处是欢心，时康岁已深。不同三尺剑，应似五弦琴。 
寿笑山犹尽，明嫌日有阴。何当怜一物，亦遣断愁吟。斋

曙质绝埃氛，彤庭列禁军。圣颜初对日，龙尾竞缘云。 
佩响交成韵，帘阴暖带纹。逍遥岂有事，于此咏南薰。知

一物至周天，洪纤尽晏然。车书无异俗，甲子并丰年。 
奇技皆归朴，征夫亦服田。君王故不有，台鼎合韦弦。斋

日日听歌谣，区中尽祝尧。虫蝗初不害，夷狄近全销。 
史笔惟书瑞，天台绝见妖。因令匹夫志，转欲事清朝。知

品物尽昭苏，神功复帝谟。他时应有寿，当代且无虞。 
赐历通遐俗，移关入半胡。鹪鹩一何幸，于此寄微躯。斋

无战复无私，尧时即此时。焚香临极早，待月卷帘迟。 
端拱乾坤内，何言黈纩垂。君看圣明验，只此是神龟。知

旭日上清穹，明堂坐圣聪。衣裳承瑞气，冠冕盖重瞳。 
花木经宵露，旌旗入仗风。何期于此地，见说是神工。斋

五帝三皇主，萧曹魏邴臣。文章惟返朴，戈甲尽生尘。 
谏纸应无用，朝纲自有伦。升平不可记，所见是闲人。知



   卷558_4 【送冯温往河外】薛能 

琴剑事行装，河关出北方。秦音尽河内，魏画自黎阳。 
野日村苗熟，秋霜馆叶黄。风沙问船处，应得立清漳。主



   卷558_5 【送从兄之太原副使】薛能 

少载琴书去，须知暂佐军。初程见西岳，尽室渡横汾。 
元日何州住，枯风宿馆闻。都门送行处，青紫骑纷纷。斋



   卷558_6 【送马戴书记之太原】薛能 

一曲大河声，全家几日行。从容长约夜，差互忽离城。 
镇北胡沙浅，途中霍岳横。相逢莫已讯，诗雅负雄名。古



   卷558_7 【送友人出塞】薛能 

榆关到不可，何况出榆关。春草临岐断，边楼带日闲。 
人归穹帐外，鸟乱废营间。此地堪愁想，霜前作意还。知



   卷558_8 【送李溟出塞】薛能 

边城官尚恶，况乃是羁游。别路应相忆，离亭更少留。 
黄沙人外阔，飞雪马前稠。甚险穹庐宿，无为过代州。主



   卷558_9 【寄终南隐者】薛能 

海日东南出，应开岭上扉。扫坛花入篲，科竹露沾衣。 
饭后嫌身重，茶中见鸟归。相思爱民者，难说与亲违。斋



   卷558_10 【赠隐者】薛能 

自得高闲性，平生向北栖。月潭云影断，山叶雨声齐。 
庭树人书匝，栏花鸟坐低。相留永不忘，经宿话丹梯。古



   卷558_11 【惜春】薛能 

花开亦花落，时节暗中迁。无计延春日，可能留少年。 
小丛初散蝶，高柳即闻蝉。繁艳归何处，满山啼杜鹃。知



   卷558_12 【送人自苏州之长沙县官】薛能 

驱马复乘流，何时发虎丘。全家上南岳，一尉事诸侯。 
茶煮朝宗水，船停调角州。炎方好将息，卑湿旧堪忧。主



   卷558_13 【早春归山中旧居】薛能 

茫茫驱匹马，归处是荒榛。猿迹破庭雪，鼠踪生甑尘。 
开门冲网断，扫叶放苔匀。为惜诗情错，应难致此身。斋



   卷558_14 【麟中寓居寄蒲中友人】薛能 

萧条秋雨地，独院阻同群。一夜惊为客，多年不见君。 
边心生落日，乡思羡归云。更在相思处，子规灯下闻。古



   卷558_15 【关中送别】薛能 

一行千里外，几事寸心间。才子贫堪叹，男儿别是闲。 
黄河淹华岳，白日照潼关。若值乡人问，终军贱不还。知



   卷558_16 【中秋夜寄李溟】薛能 

满魄断埃氛，牵吟并舍闻。一年唯此夜，到晚愿无云。 
待赏从初出，看行过二分。严城亦已闭，悔不预期君。主



   卷558_17 【赠禅师】薛能 

梦想青山寺，前年住此中。夜堂吹竹雨，春地落花风。 
旧句师曾见，清斋我亦同。浮生蹇莫问，辛苦未成功。斋



   卷558_18 【送禅僧】薛能 

寒空孤鸟度，落日一僧归。近寺路闻梵，出郊风满衣。 
步摇瓶浪起，盂戛磬声微。还坐栖禅所，荒山月照扉。古



   卷558_19 【赠隐者】薛能 

门前虽有径，绝向世间行。薙草因逢药，移花便得莺。 
甘贫原是道，苦学不为名。莫怪苍髭晚，无机任世情。知



   卷558_20 【冬日送僧归吴中旧居】薛能 

去扫冬林下，闲持未遍经。为山低凿牖，容月广开庭。 
旧业云千里，生涯水一瓶。还应觅新句，看雪倚禅扃。主



   卷558_21 【恭禧皇太后挽歌词三首】薛能 

八月曾殊选，三星固异仪。袝陵经灞浐，归赗杂华夷。 
旌去题新谥，宫存锁素帏。重泉应不恨，生见太平时。斋

月落娥兼隐，宫空后岂还。衔哀穷地界，亲莅泣天颜。 
旧住留丹药，新陵在碧山。国人伤莫及，应只咏关关。知

配圣三朝隔，灵仪万姓哀。多年好黄老，旧日荐贤才。 
道著标彤管，宫闲闭绿苔。平生六衣在，曾著祀高禖。斋



   卷558_22 【送胡澳下第归蒲津】薛能 

无媒甘下飞，君子尚麻衣。岁月终荣在，家园近且归。 
山光临舜庙，河气隔王畿。甚积汤原思，青青宿麦肥。古



   卷558_23 【春日闲居】薛能 

权门多见薄，吾道岂终行。散地徒忧国，良时不在城。 
花繁春正王，茶美梦初惊。赖有兹文在，犹堪畅此生。知



   卷558_24 【题逃户】薛能 

几界瞢农桑，凶年竟失乡。朽关生湿菌，倾屋照斜阳。 
雨水淹残臼，葵花压倒墙。明时岂致此，应自负苍苍。主



   卷558_25 【郊居答客】薛能 

傍舍虫声满，残秋宿雨村。远劳才子骑，光顾野人门。 
败叶盘空蔓，雕丛露暗根。相携未尽语，川月照黄昏。斋



   卷558_26 【早春归山中旧居（一作寓居有怀呈旧知）】薛能 

绿草闭闲院，悄然花正开。新年人未去，戊日燕还来。 
雨地残枯沫，灯窗积旧煤。归田语不忘，樗散料非才。古



   卷558_27 【下第后春日长安寓居三首】薛能 

一榜尽精选，此身犹陆沉。自无功谠分，敢抱怨尤心。 
暖陌开花气，春居闭日阴。相知岂不有，知浅未知深。知

暂屈固何恨，所忧无此时。隔年空仰望，临日又参差。 
劳力且成病，壮心能不衰。犹将琢磨意，更欲候宗师。斋

关东归不得，岂是爱他乡。草碧馀花落，春闲白日长。 
全家期圣泽，半路敢农桑。独立应无侣，浮生欲自伤。知



   卷558_28 【春早选寓长安二首】薛能 

疏拙自沉昏，长安岂是村。春非闲客事，花在五侯门。 
道僻惟忧祸，诗深不敢论。扬雄若有荐，君圣合承恩。主

旧论已浮海，此心犹滞秦。上僚如报国，公道岂无人。 
岩隐悬溪瀑，城居入榻尘。渔舟即拟去，不待晚年身。古



   卷558_29 【送进士许棠下第东归】薛能 

长安那不住，西笑又东行。若以贫无计，何因事有成。 
云峰天外出，江色草中明。谩忝相于分，吾言世甚轻。知



   卷558_30 【咏岛】薛能 

孤岛如江上，诗家犹闭门。一池分倒影，空舸系荒根。 
烟湿高吟石，云生偶坐痕。登临有新句，公退与谁论。主



   卷558_31 【冬日写怀】薛能 

幕府尽平蛮，客留戎阃间。急流霜夹水，轻霭日连山。 
设醴徒惭楚，为郎未姓颜。斯文苦不胜，会拟老民闲。斋



   卷558_32 【和杨中丞早春即事】薛能 

贵宅登临地，春来见物华。远江桥外色，繁杏竹边花。 
戍客烽楼迥，文君酒幔斜。新题好不极，珠府未穷奢。古



   卷558_33 【闻官军破吉浪戎小而固虑史氏遗忽因记为二章】薛能 

一战便抽兵，蛮孤吉浪平。通连无旧穴，要害有新城。 
昼卒烽前寝，春农界上耕。高楼一拟望，新雨剑南清。知

泸水断嚣氛，妖巢已自焚。汉江无敌国，蛮物在回军。 
越巂通游国，苴咩闭聚蚊。空馀罗凤曲，哀思满边云。斋



   卷558_34 【寒食有怀】薛能 

流落伤寒食，登临望岁华。村球高过索，坟树绿和花。 
晋聚应搜火，秦喧定走车。谁知恨榆柳，风景似吾家。古



   卷558_35 【绵楼】薛能 

溪边人浣纱，楼下海棠花。极望虽怀土，多情拟置家。 
前山应象外，此地已天涯。未有销忧赋，梁王礼欲奢。知



   卷558_36 【雕堂】薛能 

丈室久多病，小园晴独游。鸣蛩孤烛雨，啅雀一篱秋。 
圣主恩难谢，生灵志亦忧。他年谁识我，心迹在徐州。主



   卷558_37 【赠歌人】薛能 

温燠坐相侵，罗襦一水沉。拜深知有意，令背不无心。 
近住应名玉，前生约姓阴。东山期已定，相许便抽簪。斋



   卷558_38 【柘枝词三首（乐府诗集题作柘枝调）】薛能 

同营三十万，震鼓伐西羌。战血粘秋草，征尘搅夕阳。 
归来人不识，帝里独戎装。古

悬军征拓羯，内地隔萧关。日色昆仑上，风声朔漠间。 
何当千万骑，飒飒贰师还。主

意气成功日，春风起絮天。楼台新邸第，歌舞小婵娟。 
急破催摇曳，罗衫半脱肩。古



   卷558_39 【咏柳花】薛能 

浮生失意频，起絮又飘沦。发自谁家树，飞来独院春。 
朝容萦断砌，晴影过诸邻。乱掩宫中蝶，繁冲陌上人。 
随波应到海，沾雨或依尘。会向慈恩日，轻轻对此身。古



   卷558_40 【一叶落】薛能 

轻叶独悠悠，天高片影流。随风来此地，何树落先秋。 
变色黄应近，辞林绿尚稠。无双浮水面，孤绝落关头。 
乍减诚难觉，将凋势未休。客心空自比，谁肯问新愁。古



   卷558_41 【行路难】薛能 

何处力堪殚，人心险万端。藏山难测度，暗水自波澜。 
对面如千里，回肠似七盘。已经吴坂困，欲向雁门难。 
南北诚须泣，高深不可干。无因善行止，车辙得平安。古



   卷558_42 【蔡州蒋亭】薛能 

草径彻林间，过桥如入山。蔡侯添水榭，蒋氏本柴关。 
静泛穷幽趣，惊飞湿醉颜。恨无优俸买，来得暂时闲。 
步与招提接，舟临夕照还。春风应不到，前想负花湾。古



   卷558_43 【戏题】薛能 

闪闪动鸣珰，初来烛影傍。拥头珠翠重，萦步绮罗长。 
静发歌如磬，连飘气觉香。不言微有笑，多媚总无妆。 
坐缺初离席，帘垂却入房。思惟不是梦，此会胜高唐。古



   卷558_44 【酬曹侍御见寄】薛能 

儒道苦不胜，迩来惟慕禅。触途非巧者，于世分沉然。 
要地羞难入，闲居钝更便。清和挑菜食，闷寂闭花眠。 
累遣期抛俸，机忘怕与权。妨春愁筦榷，响夜忆林泉。 
匪石从遭刖，珠膏枉被煎。讨论唯子厚，藏退合吾先。 
旧制群英伏，来章六义全。休旬一拟和，乡思乱情田。主



   卷558_45 【送赵道士归天目旧山】薛能 

愚朴尚公平，此心邻道情。有缘终自鄙，何计逐师行。 
日者闻高躅，时人盖强名。口无滋味入，身有羽仪生。 
奏乞还乡远，诗曾对御成。土毛珍到越，尘发倦离京。 
符叱风雷恶，朝修月露清。观临天目顶，家住海潮声。 
道引图看足，参同注解精。休粮一拟问，窗草俟回程。古



   卷558_46 【除夜作】薛能 

和吹度穹旻，虚徐接建寅。不辞加一岁，唯喜到三春。 
燎照云烟好，幡悬井邑新。祯祥应北极，调燮验平津。 
树欲含迟日，山将退旧尘。兰萎残此夜，竹爆和诸邻。 
祝寿思明圣，驱傩看鬼神。团圆多少辈，眠寝独劳筋。 
茜旆犹双节，雕盘又五辛。何当平贼后，归作自由身。主



   卷558_47 【桃花】薛能 

香色自天种，千年岂易逢。开齐全未落，繁极欲相重。 
冷湿朝如淡，晴干午更浓。风光新社燕，时节旧春农。 
篱落欹临竹，亭台盛间松。乱缘堪羡蚁，深入不如蜂。 
有影宜暄煦，无言自冶容。洞连非俗世，溪静接仙踪。 
子熟河应变，根盘土已封。西王潜爱惜，东朔盗过从。 
醉席眠英好，题诗恋景慵。芳菲聊一望，何必在临邛。斋



   卷558_48 【黄河】薛能 

何处发昆仑，连乾复浸坤。波浑经雁塞，声振自龙门。 
岸裂新冲势，滩馀旧落痕。横沟通海上，远色尽山根。 
勇逗三峰坼，雄标四渎尊。湾中秋景树，阔外夕阳村。 
沫乱知鱼呴，槎来见鸟蹲。飞沙当白日，凝雾接黄昏。 
润可资农亩，清能表帝恩。雨吟堪极目，风度想惊魂。 
显瑞龟曾出，阴灵伯固存。盘涡寒渐急，浅濑暑微温。 
九曲终柔胜，常流可暗吞。人间无博望，谁复到穷源。斋



   卷558_49 【华岳】薛能 

簇簇复亭亭，三峰卓杳冥。每思穷本末，应合记图经。 
发地连宫观，冲天接井星。河微临巨势，秦重载奇形。 
太古朝群后，中央擘巨灵。邻州犹映槛，几县恰当庭。 
鹤毳坛风乱，龙漦洞水腥。望遥通北极，上彻见东溟。 
客玩晴难偶，农祈雨必零。度关无暑气，过路得愁醒。 
羽客时应见，霜猿夜可听。顶悬飞瀑峻，崦合白云青。 
混石猜良玉，寻苗得茯苓。从官知侧近，悉俸致岩扃。斋



   卷558_50 【秋雨】薛能 

宿雨觉才初，亭林忽复徐。簇声诸树密，悬滴四檐疏。 
省漏疑方丈，愁炊问斗储。步难多入屐，窗浅欲飘书。 
动蠖苍苔静，藏蚕落叶虚。吹交来翕习，雷慢歇踌躇。 
滞已妨行路，晴应好荷锄。醉楼思蜀客，鯹市想淮鱼。 
径草因缘合，栏花自此除。有形皆霢霂，无地不污潴。 
境晦宜甘寝，风清□退居。我魂惊晓簟，邻话喜秋蔬。 
既用功成岁，旋应惨变舒。仓箱足可恃，归去傲吾庐。斋



   卷558_51 【春色满皇州（一作滕迈诗）】薛能 

蔼蔼复悠悠，春归十二楼。最明云里阙，先满日边州。 
色媚青门外，光摇紫陌头。上林荣旧树，太液镜新流。 
暖带祥烟起，清添瑞景浮。阳和如启蛰，从此事芳游。斋



   卷558_52 【寄唁张乔喻坦之】薛能 

何事尽参差，惜哉吾子诗。日令销此道，天亦负明时。 
有路当重振，无门即不知。何当见尧日，相与啜浇漓。古



   卷558_53 【赠僧】薛能 

尽日行方到，何年独此林。客归惟鹤伴，人少似师心。 
坐石落松子，禅床摇竹阴。山灵怕惊定，不遣夜猿吟。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百五十九 
 
   
　 
　

　
 　



   卷559_1 【春日旅舍书怀】薛能 

出去归来旅食人，麻衣长带几坊尘。开门草色朝无客， 
落案灯花夜一身。贫舍卧多消永日，故园莺老忆残春。 
蹉跎冠盖谁相念，二十年中尽苦辛。古



   卷559_2 【秋日将离滑台酬所知二首】薛能 

身起中宵骨亦惊，一分年少已无成。松吹竹簟朝眠冷， 
雨湿蔬餐宿疾生。僮汲野泉兼土味，马磨霜树作秋声。 
相知莫话诗心苦，未似前贤取得名。古

灯涩秋光静不眠，叶声身影客窗前。闲园露湿鸣蛩夜， 
急雨风吹落木天。城见远山应北岳，野多空地本南燕。 
明朝欲别忘形处，愁把离杯听管弦。知



   卷559_3 【下第后夷门乘舟至永城驿题】薛能 

秋赋春还计尽违，自知身是拙求知。唯思旷海为休处， 
忽喜孤舟似去时。连浦一城兼汴宋，夹堤千柳杂唐隋。 
从来此恨皆前达，敢负吾君作楚辞。知



   卷559_4 【秋夜旅舍寓怀】薛能 

庭锁荒芜独夜吟，西风吹动故山心。三秋木落半年客， 
满地月明何处砧。渔唱乱沿汀鹭合，雁声寒咽陇云深。 
平生只有松堪对，露浥霜欺不受侵。知



   卷559_5 【洛下寓怀】薛能 

胡为遭遇孰为官，朝野君亲各自欢。敢向官途争虎首， 
尚嫌身累爱猪肝。冰霜谷口晨樵远，星火炉边夜坐寒。 
唯有报恩心未剖，退居犹欲佩芄兰。知



   卷559_6 【题平湖】薛能 

平湖湖畔雨晴新，南北东西不隔尘。映野烟波浮动日， 
损花风雨寂寥春。山无俗路藏高士，岸泊仙舟忆主人。 
那得载来都未保，此心离此甚情亲。知



   卷559_7 【平阳寓怀】薛能 

晋国风流阻洳川，家家弦管路岐边。曾为郡职随分竹， 
亦作歌词乞采莲。北榭远峰闲即望，西湖残景醉常眠。 
墙花此日休回避，不是当时恶少年。知



   卷559_8 【留题汾上旧居】薛能 

乡园一别五年归，回首人间总祸机。尚胜邻翁常寂寞， 
敢嫌裘马未轻肥。尘颜不见应消落，庭树曾栽已合围。 
难说累牵还却去，可怜榆柳尚依依。知



   卷559_9 【怀汾上旧居】薛能 

素汾千载傍吾家，常忆衡门对浣纱。好事喜逢投宿客， 
刈田因得自生瓜。山头鼓笛阴沉庙，陌上薪蒸突兀车。 
投暗作珠何所用，被人专拟害灵蛇。知



   卷559_10 【送同儒大德归柏梯寺】薛能 

柏梯还拟谢微官，遥拟千峰送法兰。行径未曾青石断， 
拂床终有白云残。京尘濯后三衣洁，山舍禅初万象安。 
薇蕨纵多师莫踏，我心犹欲尽图看。知



   卷559_11 【春日使府寓怀二首】薛能 

一想流年百事惊，已抛渔父戴尘缨。青春背我堂堂去， 
白发欺人故故生。道困古来应有分，诗传身后亦何荣。 
谁怜合负清朝力，独把风骚破郑声。知

平生无解亦无操，永日书生坐独劳。唯觉宦情如水薄， 
不知人事有山高。孤心好直迍犹强，病发慵梳痒更搔。 
何事故溪归未得，几抛清浅泛红桃。主



   卷559_12 【许州题德星亭】薛能 

瀵水南流东有堤，堤边亭是武陵溪。槎松配石堪僧坐， 
蕊杏含春欲鸟啼。高树月生沧海外，远郊山在夕阳西。 
频来不似军从事，只戴纱巾曳杖藜。主



   卷559_13 【送人归上党（时潞寇初平）】薛能 

燕台基坏穴狐蛇，计拙因循岁月赊。兵革未销王在镐， 
桑蚕临熟客还家。霏微对岸漳边雨，堆阜邻疆蓟北沙。 
若到长平战场地，为求遗镞辟魔邪。主



   卷559_14 【春日重游平湖】薛能 

湖上春风发管弦，须临三十此离筵。离人忽有重来日， 
游女初非旧少年。官职已辜疲瘵望，诗名空被后生传。 
啼莺莫惜蹉跎恨，闲事听吟一两篇。主



   卷559_15 【并州】薛能 

少年流落在并州，裘脱文君取次游。携挈共过芳草渡， 
登临齐凭绿杨楼。庭前蛱蝶春方好，床上樗蒲宿未收。 
坊号偃松人在否，饼炉南畔曲西头。主



   卷559_16 【相国陇西公南征，能以留务独宿府城作】薛能 

吾君贤相事南征，独宿军厨负请缨。灯室卧孤如怨别， 
月阶簪草似临行。高墉撼铎思巴栈，老木嗥风念野营。 
殊忆好僧招不及，夜来仓卒锁严城。主



   卷559_17 【早春书事】薛能 

百蛮降伏委三秦，锦里风回岁已新。渠滥水泉花巷湿， 
日销冰雪柳营春。何年道胜苏群物，尽室天涯是旅人。 
焚却蜀书宜不读，武侯无可律余身。主



   卷559_18 【春日书怀】薛能 

伯牙琴绝岂求知，往往情牵自有诗。垄月正当寒食夜， 
春阴初过海棠时。耽书未必酬良相，断酒唯堪作老师。 
多病不任衣更薄，东风台上莫相吹。主



   卷559_19 【投杜舍人】薛能 

床上新诗诏草和，栏边清酒落花多。闲消白日舍人宿， 
梦觉紫薇山鸟过。春刻几分添禁漏，夏桐初叶满庭柯。 
风骚委地苦无主，此事圣君终若何。主



   卷559_20 【献仆射相公】薛能 

清如冰雪重如山，百辟严趋礼绝攀。强虏外闻应丧胆， 
平人相见尽开颜。朝廷有道青春好，门馆无私白日闲。 
致却垂衣更何事，几多诗句咏关关。主



   卷559_21 【上盐铁尚书（时太庙宿斋）】薛能 

南宫环雉隔嚣尘，况值清斋宿大臣。城绝鼓钟更点后， 
雨凉烟树月华新。檐前漱晓穹苍碧，庭下眠秋沆瀣津。 
闻说务闲心更静，此时忧国合求人。主



   卷559_22 【汉南春望】薛能 

独寻春色上高台，三月皇州驾未回。几处松筠烧后死， 
谁家桃李乱中开。奸邪用法原非法，唱和求才不是才。 
自古浮云蔽白日，洗天风雨几时来。主



   卷559_23 【晚春】薛能 

恶怜风景极交亲，每恨年年作瘦人。卧晚不曾抛好夜， 
情多唯欲哭残春。阴成杏叶才通日，雨著杨花已污尘。 
无限后期知有在，只愁烦作总戎身。主



   卷559_24 【将赴镇过太康县有题】薛能 

才入东郊便太康，自听何暮岂龚黄。晴村透日桑榆影， 
晓露湿秋禾黍香。十万旌旗移巨镇，几多輗軏负孤庄。 
时人欲识征东将，看取欃枪落太荒。主



   卷559_25 【彭门解嘲二首】薛能 

呜呜吹角贰师营，落日身闲笑傲行。尽觉文章尊万事， 
却嫌官职剩双旌。终休未拟降低屈，忽遇还须致太平。 
频上水楼谁会我，泗滨浮磬是同声。主

伤禽栖后意犹惊，偶向黐竿脱此生。身外不思簪组事， 
耳中唯要管弦声。耽吟乍可妨时务，浅饮无因致宿酲。 
秦客莫嘲瓜戍远，水风潇洒是彭城。斋



   卷559_26 【清河泛舟】薛能 

都人层立似山丘，坐啸将军拥棹游。绕郭烟波浮泗水， 
一船丝竹载凉州。城中睹望皆丹雘，旗里惊飞尽白鸥。 
儒将不须夸郄縠，未闻诗句解风流。斋



   卷559_27 【新竹】薛能 

柳营茅土倦粗材，因向山家乞翠栽。清露便教终夜滴， 
好风疑是故园来。栏边匠去朱犹湿，溉后虫浮穴暗开。 
他日会应威凤至，莫辞公府受尘埃。斋



   卷559_28 【晚春】薛能 

征东留滞一年年，又向军前遇火前。画出鹢舟宜祓禊， 
镂成鸡卵有秋千。澄明烟水孤城立，狼藉风花落日眠。 
赖指清和樱笋熟，不然愁杀暮春天。斋



   卷559_29 【题彭祖楼】薛能 

新晴天状湿融融，徐国滩声上下洪。极目澄鲜无限景， 
入怀轻好可怜风。身防潦倒师彭祖，妓拥登临愧谢公。 
谁致此楼潜惠我，万家残照在河东。斋



   卷559_30 【汉庙祈雨回阳春亭有怀】薛能 

南荣轩槛接城闉，适罢祈农此访春。九九已从南至尽， 
芊芊初傍北篱新。池中水是前秋雨，陌上风惊自古尘。 
欲召罗敷倾一盏，乘闲言语不容人。斋



   卷559_31 【送李倍秀才】薛能 

南朝才子尚途穷，毕竟应须问叶公。书剑伴身离泗上， 
雪风吹面立船中。家园枣熟归圭窦，会府槐疏试射弓。 
相顾日偏留不得，夜深聊欲一杯同。斋



   卷559_32 【重游德星亭感事】薛能 

颍水川中枕水台，当时离别此重来。舟沉土岸生新草， 
诗映纱笼有薄埃。事系兴亡人少到，地当今古我迟回。 
残阳照树明于旭，犹向池边把酒杯。斋



   卷559_33 【许州题观察判官厅】薛能 

三载从戎类系匏，重游全许尚分茅。刘郎别后无遗履， 
丁令归来有旧巢。冬暖井梧多未落，夜寒窗竹自相敲。 
纤腰弟子知千恨，笑与扬雄作解嘲。斋



   卷559_34 【闲题】薛能 

八年藩翰似侨居，只此谁知报玉除。旧将已成三仆射， 
老身犹是六尚书。时丁厚讟终无咎，道致中兴尚有馀。 
为问春风谁是主，空催弱柳拟何如。斋



   卷559_35 【送福建李大夫】薛能 

洛州良牧帅瓯闽，曾是西垣作谏臣。红旆已胜前尹正， 
尺书犹带旧丝纶。秋来海有幽都雁，船到城添外国人。 
行过小藩应大笑，只知夸近不知贫。斋



   卷559_36 【送李倍巡官归永乐旧居】薛能 

羡君归去五峰前，往往星河实见仙。麦垄夏枯成废地， 
枣枝秋赤近高天。山泉饮犊流多变，村酒经蚕味可怜。 
曾约道门终老住，步虚声里寄闲眠。斋



   卷559_37 【赠歌者】薛能 

一字新声一颗珠，转喉疑是击珊瑚。听时坐部音中有， 
唱后樱花叶里无。汉浦蔑闻虚解佩，临邛焉用枉当垆。 
谁人得向青楼宿，便是仙郎不是夫。斋



   卷559_38 【舞者】薛能 

绿毛钗动小相思，一唱南轩日午时。慢靸轻裾行欲近， 
待调诸曲起来迟。筵停匕箸无非听，吻带宫商尽是词。 
为问倾城年几许，更胜琼树是琼枝。斋



   卷559_39 【天际识归舟】薛能 

斜日满江楼，天涯照背流。同人在何处，远目认孤舟。 
帆省当时席，歌声旧日讴。人浮津济晚，棹倚泬寥秋。 
晴阔忻全见，归迟怪久游。离居意无限，贪此望难休。斋



   卷559_40 【和曹侍御除夜有怀】薛能 

有病无媒客，多慵亦太疏。自怜成叔夜，谁与荐相如。 
嗜退思年老，谙空笑岁除。迹闲过寺宿，头暖近阶梳。 
春立穷冬后，阳生旧物初。叶多庭不扫，根在径新锄。 
田事终归彼，心情倦老於。斫材须见像，藏剑岂为鱼。 
效浅惭尹禄，恩多负辟书。酬知必拟共，勿使浪踌躇。知



   卷559_41 【华清宫和杜舍人（一作张祜诗，一作赵嘏诗）】薛能 

五十年天子，离宫仰峻墙。登封时正泰，御宇日何长。 
上位先名实，中兴事宪章。起戎轻甲胄，馀地复河湟。 
道降玄元祖，儒封孔子王。因缘百司署，聚会一人汤。 
渭水波摇绿，秦山草半黄。马驯金勒细，鹰健玉铃锵。 
下箭朱方满，鸣鞭皓腕攘。畋思获吕望，谏只避周昌。 
兔迹贪前逐，枭心不早防。几添鹦鹉劝，先赐荔枝尝。 
月锁千门静，天吹一笛凉。细音摇羽佩，轻步宛霓裳。 
祸乱基潜结，升平意遽忘。衣冠逃犬虏，鼙鼓动渔阳。 
外戚心殊迫，中原事可量。血埋妃子艳，刃断禄儿肠。 
近侍烟尘隔，前踪辇路荒。益知迷宠佞，遗恨丧贤良。 
北阙尊明主，南宫逊上皇。禁清馀凤吹，池冷睡龙光。 
祝寿山犹在，流年水共伤。杜鹃魂厌蜀，蝴蝶梦悲庄。 
雀卵遗雕栱，虫丝罥画梁。紫苔侵壁润，红树闭门芳。 
守吏齐鸳瓦，耕民得翠珰。登年昔酺乐，讲武旧兵场。 
暮草深岩翠，幽花坠径香。不堪垂白叟，行折御沟杨。知



   卷559_42 【送浙东王大夫】薛能 

天爵擅忠贞，皇恩复宠荣。远源过晋史，甲族本缑笙。 
亚相兼尤美，周行历尽清。制除天近晓，衙谢草初生。 
宾客招闲地，戎装拥上京。九街鸣玉勒，一宅照红旌。 
细雨当离席，遥花显去程。佩刀畿甸色，歌吹馆桥声。 
騕褭从秦赐，艅艎到汴迎。步沙逢霁月，宿岸致严更。 
渤澥流东鄙，天台压属城。众谈称重镇，公意念疲甿。 
井邑曾多难，疮痍此未平。察应均赋敛，逃必复桑耕。 
隼重权兼帅，鼍雄设有兵。越台随厚俸，剡硾得尤名。 
夜蜡州中宴，春风部外行。香奁扃凤诏，朱篆动龙坑。 
报后功何患，投虚论素精。徵还真指掌，感激自关情。 
旧业怀昏作，微班负旦评。空馀骚雅事，千古傲刘桢。知



   卷559_43 【送李殷游京西】薛能 

立马送君地，黯然愁到身。万途皆有匠，六义独无人。 
莫怪敢言此，已能甘世贫。时来贵亦在，事是掩何因。 
投刺皆羁旅，游边更苦辛。岐山终蜀境，泾水复蛮尘。 
埋没餐须强，炎蒸醉莫频。俗徒欺合得，吾道死终新。 
展分先难许，论诗永共亲。归京稍作意，充斥犯西邻。斋



   卷559_44 【长安送友人之黔南】薛能 

衡岳犹云过，君家独几千。心从贱游话，分向禁城偏。 
陆路终何处，三湘在素船。琴书去迢递，星路照潺湲。 
台镜簪秋晚，盘蔬饭雨天。同文到乡尽，殊国共行连。 
后会应多日，归程自一年。贫交永无忘，孤进合相怜。主



   卷559_45 【寄李频】薛能 

长安千万蹊，迷者自多迷。直性身难达，良时日易低。 
环檐消旧雪，晴气满春泥。那得同君去，逢峰苦爱齐。斋



   卷559_46 【赠苗端公二首】薛能 

繁总近何如，君才必有馀。身欢步兵酒，吏写鲁连书。 
坐默闻鼙吹，庭班见雪初。沉碑若果去，一为访邻居。古

至老不相疏，斯言不是虚。两心宜一体，同舍又邻居。 
晓角秋砧外，清云白月初。从军何有用，未造鲁连书。主



   卷559_47 【寄河南郑侍郎】薛能 

三峡与三壕，门阑梦去劳。细冰和洛水，初雪洒嵩高。 
大雅何由接，微荣亦已逃。寒窗不可寐，风地叶萧骚。斋



   卷559_48 【蒙恩除侍御史行次华州寄蒋相】薛能 

林下天书起遁逃，不堪移疾入尘劳。黄河近岸阴风急， 
仙掌临关旭日高。行野众喧闻雁发，宿亭孤寂有狼嗥。 
荀家位极兼禅理，应笑埋轮著所操。斋



   卷559_49 【寄唐州杨郎中】薛能 

关睢憔悴一儒生，忽把鱼须事圣明。贫得俸钱还乍喜， 
晚登朝序却无荣。前年坐蜀同樽俎，此日边淮独旆旌。 
班列道孤君不见，曲江春暖共僧行。斋



   卷559_50 【塞上蒙汝州任中丞寄书】薛能 

三省推贤两掖才，关东深许稍迟回。舟浮汝水通淮去， 
雨出嵩峰到郡来。投札转京忧不远，枉缄经虏喜初开。 
西楼一望知无极，更与何人把酒杯。斋



   卷559_51 【题盐铁李尚书浐州别业】薛能 

鹿原阴面浐州湄，坐觉林泉逼梦思。闲景院开花落后， 
湿香风好雨来时。邻惊麦野闻雏雉，别创茅亭住老师。 
备足好中还有阙，许昌军里李陵诗。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十 
 
   
　 
　

　
 　



   卷560_1 【送刘驾归京】薛能 

相逢听一吟，惟我不降心。在世忧何事，前生得至音。 
蒲多南去远，汾尽北游深。为宿关亭日，苍苍晓欲临。斋



   卷560_2 【夏日寺中有怀】薛能 

亭午四邻睡，院中唯鸟鸣。当门塞鸿去，欹枕世人情。 
地燥苍苔裂，天凉晚月生。归家岂不愿，辛苦未知名。古



   卷560_3 【夏日蒲津寺居二首】薛能 

日日闲车马，谁来访此身。一门兼鹤静，四院与僧邻。 
雨室墙穿溜，风窗笔染尘。空馀气长在，天子用平人。知

故国有如梦，省来长远游。清晨起闲院，疏雨似深秋。 
宿寝书棱叠，行吟杖迹稠。天晴岂能出，春暖未更裘。斋



   卷560_4 【北都题崇福寺（寺即高祖旧宅）】薛能 

此地潜龙寺，何基即帝台。细花庭树荫，清气殿门开。 
长老多相识，旬休暂一来。空空亦拟解，干进幸无媒。古



   卷560_5 【题龙兴寺】薛能 

高户列禅房，松门到上方。像开祇树岭，人施蜀城香。 
地遍磷磷石，江移孑孑樯。林僧语不尽，身役事梁王。知



   卷560_6 【题大云寺西阁】薛能 

阁临偏险寺当山，独坐西城笑满颜。四野有歌行路乐， 
五营无战射堂闲。鼙和调角秋空外，砧办征衣落照间。 
方拟杀身酬圣主，敢于高处恋乡关。知



   卷560_7 【舟行至平羌】薛能 

貔虎直沙壖，严更护早眠。簇霜孤驿树，落日下江船。 
暂去非吴起，终休爱鲁连。平羌无一术，候吏莫加笾。主



   卷560_8 【题开元寺阁】薛能 

一阁见一郡，乱流仍乱山。未能终日住，尤爱暂时闲。 
唱棹吴门去，啼林杜宇还。高僧不可羡，西景掩禅关。斋



   卷560_9 【凌云寺】薛能 

像阁与山齐，何人致石梯。万烟生聚落，一崦露招提。 
斋月人来上，残阳鸽去栖。从边亦已极，烽火是沈黎。古



   卷560_10 【石堂溪】薛能 

三面接渔樵，前门向郡桥。岸沙崩橘树，山径入茶苗。 
夜拥军烟合，春浮妓舸邀。此心无与醉，花影莫相烧。知



   卷560_11 【荔枝楼】薛能 

高槛起边愁，荔枝谁致楼。会须教匠坼，不欲见蛮陬。 
树痺无春影，天连觉汉流。仲宣如可拟，即此是荆州。主



   卷560_12 【圣冈】薛能 

古迹是何王，平身入石房。远村通后径，一郡隔前冈。 
昼静唯禅客，春来有女郎。独醒回不得，无事可焚香。斋



   卷560_13 【蜀州郑史君寄鸟觜茶，因以赠答八韵】薛能 

鸟觜撷浑牙，精灵胜镆铘。烹尝方带酒，滋味更无茶。 
拒碾乾声细，撑封利颖斜。衔芦齐劲实，啄木聚菁华。 
盐损添常诫，姜宜著更夸。得来抛道药，携去就僧家。 
旋觉前瓯浅，还愁后信赊。千惭故人意，此惠敌丹砂。主



   卷560_14 【暇日寓怀寄朝中亲友】薛能 

命与才违岂自由，我身何负我身愁。临生白发方监郡， 
遥耻青衣懒上楼。过客闷嫌疏妓乐，小儿憨爱□貔貅。 
闲吟一寄清朝侣，未必淮阴不拜侯。主



   卷560_15 【春日寓怀】薛能 

幽拙未谋身，无端患不均。盗憎犹念物，花尽不知春。 
井邑常多弊，江山岂有神。犍为何处在，一拟吊埋轮。斋



   卷560_16 【监郡犍为舟中寓题寄同舍】薛能 

一寝闲身万事空，任天教作假文翁。旗穿岛树孤舟上， 
家在山亭每日中。叠果盘餐丹橘地，若花床席早梅风。 
佳期说尽君应笑，刘表尊前且不同。斋



   卷560_17 【江柳】薛能 

条绿似垂缨，离筵日照轻。向人虽有态，伤我为无情。 
桥远孤临水，墙低半出营。天津曾此见，亦是怆行行。古



   卷560_18 【寄吉谏议】薛能 

将迎须学返抽身，合致蹉跎敢效颦。性静拟归无上士， 
迹疏常负有情人。终凭二顷谋婚嫁，谬著千篇断斧斤。 
闻说旧交贤且达，欲弹章甫自羞贫。古



   卷560_19 【江上寄情】薛能 

天际归舟浩荡中，我关王泽道何穷。未为时彦徒经国， 
尚有边兵耻佐戎。酿黍气香村欲社，斫桑春尽野无风。 
年来断定知休处，一树繁花一亩宫。古



   卷560_20 【平盖观】薛能 

巨柏与山高，玄门静有猱。春风开野杏，落日照江涛。 
白璧心难说，青云世未遭。天涯望不极，谁识咏离骚。知



   卷560_21 【春霁】薛能 

久客孤舟上，天涯漱晓津。野芳桤似柳，江霁雪和春。 
吏叫能惊鹭，官粗实害身。何当穷蜀境，却忆滞游人。主



   卷560_22 【春居即事】薛能 

云密露晨晖，西园独掩扉。雨新临断火，春冷著单衣。 
榆荚奔风健，兰芽负土肥。交亲不是变，自作寄书稀。斋



   卷560_23 【边城寓题】薛能 

孤蹇复飘零，天涯若堕萤。东风吹痼疾，暖日极青冥。 
蚕市归农醉，渔舟钓客醒。论邦苦不早，只此负王庭。古



   卷560_24 【春日江居寓怀】薛能 

归兴乍离边，兰桡复锦川。斫春槎枿树，消雪土膏田。 
岸暖寻新菜，舟寒著旧绵。临邛若个是，欲向酒家眠。知



   卷560_25 【边城作】薛能 

行止象分符，监州是戏儒。管排蛮户远，出箐鸟巢孤。 
北向秦何在，南来蜀已无。怀沙悔不及，只有便乘桴。主



   卷560_26 【闻李夷遇下第东归因以寄赠】薛能 

囊中书是居山写，海畔家贫乞食还。吾子莫愁登第晚， 
古人惟爱贱游闲。舟行散适江亭上，郡宴歌吟蜡烛间。 
从此乐章休叙战，汉兵无阵亦无蛮。主



   卷560_27 【留题】薛能 

茶兴复诗心，一瓯还一吟。压春甘蔗冷，喧雨荔枝深。 
骤去无遗恨，幽栖已遍寻。蛾眉不可到，高处望千岑。斋



   卷560_28 【春日北归舟中有怀】薛能 

尽日绕盘飧，归舟向蜀门。雨干杨柳渡，山热杏花村。 
净镜空山晓，孤灯极浦昏。边城不是意，回首未终恩。古



   卷560_29 【初发嘉州寓题】薛能 

劳我是犍为，南征又北移。唯闻杜鹃夜，不见海棠时。 
在闇曾无负，含灵合有知。州人若爱树，莫损召南诗。知



   卷560_30 【题汉州西湖】薛能 

西湖天下名，可以濯吾缨。况是携家赏，从妨半驿程。 
尝茶春味渴，断酒晚怀清。尽得幽人趣，犹嫌守吏迎。 
重餐逢角暮，百事喜诗成。坐阻湘江谪，谁为话政声。知



   卷560_31 【自广汉游三学山】薛能 

残阳终日望栖贤，归路携家得访禅。世缺一来应薄命， 
雨留三宿是前缘。诗题不忍离岩下，屐齿难忘在水边。 
猿鸟可知僧可会，此心常似有香烟。知



   卷560_32 【三学山开照寺】薛能 

尽室遍相将，中方上下方。夜深楠树远，春气陌林香。 
圣迹留岩险，灵灯出混茫。何因将慧剑，割爱事空王。主



   卷560_33 【雨霁北归留题三学山】薛能 

远树平川半夕阳，锦城遥辨立危墙。闲思胜事多遗恨， 
却悔公心是谩忙。灌口阙寻惭远客，峨嵋乖约负支郎。 
灵龛一望终何得，谬有人情满蜀乡。主



   卷560_34 【行次灵龛驿寄西蜀尚书】薛能 

北客推车指蜀门，乾阳知已近临坤。从辞府郭常回首， 
欲别封疆更感恩。援寡圣朝难望阙，暑催蚕麦得归村。 
雷公解劚冲天气，白日何辜遣戴盆。主



   卷560_35 【雨霁宿望喜驿】薛能 

风雷一罢思何清，江水依然浩浩声。飞鸟旋生啼鸟在， 
后人常似古人情。将来道路终须达，过去山川实不平。 
闲想更逢知旧否，馆前杨柳种初成。主



   卷560_36 【筹笔驿（余为蜀从事，病武侯非王佐才，因有是题）】薛能 

葛相终宜马革还，未开天意便开山。生欺仲达徒增气， 
死见王阳合厚颜。流运有功终是扰，阴符多术得非奸。 
当初若欲酬三顾，何不无为似有鳏。主



   卷560_37 【通仙洞】薛能 

高龛险欲摧，百尺洞门开。白日仙何在，清风客暂来。 
临崖松直上，避石水低回。贾掾曾空去，题诗岂易哉。斋



   卷560_38 【嘉陵驿见贾岛旧题】薛能 

贾子命堪悲，唐人独解诗。左迁今已矣，清绝更无之。 
毕竟吾犹许，商量众莫疑。嘉陵四十字，一一是天资。古



   卷560_39 【嘉陵驿（一作题嘉陵江驿）】薛能 

江涛千叠阁千层，衔尾相随尽室登。稠树蔽山闻杜宇， 
午烟薰日食嘉陵。频题石上程多破，暂歇泉边起不能。 
如此幸非名利切，益州来日合携僧。古



   卷560_40 【嘉陵驿】薛能 

尽室可招魂，蛮馀出蜀门。雹凉随雨气，江热傍山根。 
蚕月缲丝路，农时碌碡村。干将磨欲尽，无位可酬恩。知



   卷560_41 【西县途中二十韵】薛能 

野客误桑麻，从军带镆铘。岂论之白帝，未合过黄花。 
落日投江县，征尘漱齿牙。蜀音连井络，秦分隔褒斜。 
硖路商逢使，山邮雀啅蛇。忆归临角黍，良遇得新瓜。 
食久庭阴转，行多屐齿洼。气清岩下瀑，烟漫雨馀畬。 
黄鸟当蚕候，稀蒿杂麦查。汗凉风似雪，浆度蜜如沙。 
野色生肥芋，乡仪捣散茶。梯航经杜宇，烽候彻苴咩。 
逗石流何险，通关运固赊。葛侯真竭泽，刘主合亡家。 
陷彼贪功吠，贻为黩武夸。阵图谁许可，庙貌我揄揶。 
闲事休征汉，斯行且咏巴。音繁来有铎，軏尽去无车。 
溢目看风景，清怀啸月华。焰樵烹紫笋，腰簟憩乌纱。 
杞国忧寻悟，临邛渴自加。移文莫有诮，必不滞天涯。知



   卷560_42 【西县作】薛能 

三年西蜀去如沉，西县西来出万岑。树石向闻清汉浪， 
水风初见绿萍阴。平郊不爱行增气，好井无疑漱入心。 
从此渐知光景异，锦都回首尽愁吟。知



   卷560_43 【分山岭望灵宝峰】薛能 

千寻万仞峰，灵宝号何从。盛立同吾道，贪程阻圣踪。 
岭奇应有药，壁峭尽无松。那得休于是，蹉跎亦卧龙。主



   卷560_44 【水帘吟】薛能 

万滴相随万响兼，路尘天产尽旁沾。源从颢气何因绝， 
派助前溪岂觉添。豪客每来清夏葛，愁人才见认秋檐。 
嘉名已极终难称，别是风流不是帘。主



   卷560_45 【褒斜道中】薛能 

十驿褒斜到处慵，眼前常似接灵踪。江遥旋入旁来水， 
山豁犹藏向后峰。鸟径恶时应立虎，畬田闲日自烧松。 
行吟却笑公车役，夜发星驰半不逢。主



   卷560_46 【褒城驿有故元相公旧题诗，因仰叹而作】薛能 

鄂相顷题应好池，题云万竹与千梨。我来已变当初地， 
前过应无继此诗。敢叹临行殊旧境，惟愁后事劣今时。 
闲吟四壁堪搔首，频见青蘋白鹭鸶。主



   卷560_47 【题褒城驿池】薛能 

池馆通秦槛向衢，旧闻佳赏此踟蹰。清凉不散亭犹在， 
事力何销舫已无。钓客坐风临岛屿，牧牛当雨食菰蒲。 
西川吟吏偏思葺，只恐归寻水亦枯。主



   卷560_48 【送崔学士赴东川】薛能 

羽人仙籍冠浮丘，欲作酂侯且蜀侯，导骑已多行剑阁， 
亲军全到近绵州。文翁劝学人应恋，魏绛和戎戍自休。 
唯有夜樽欢莫厌，庙堂他日少闲游。主



   卷560_49 【海棠】薛能 

酷烈复离披，玄功莫我知。青苔浮落处，暮柳间开时。 
带醉游人插，连阴被叟移。晨前清露湿，晏后恶风吹。 
香少传何许，妍多画半遗。岛苏涟水脉，庭绽粒松枝。 
偶泛因沉砚，闲飘欲乱棋。绕山生玉垒，和郡遍坤维。 
负赏惭休饮，牵吟分失饥。明年应不见，留此赠巴儿。古



   卷560_50 【咏夹径菊】薛能 

夹径尽黄英，不通人并行。几曾相对绽，元自两行生。 
丛比高低等，香连左右并。畔摇风势断，中夹日华明。 
间隔蛩吟隔，交横蝶乱横。频应泛桑落，摘处近前楹。古



   卷560_51 【碧鲜亭春题竹】薛能 

竹少竹更重，碧鲜疆更名。有栏常凭立，无径独穿行。 
夕月阴何乱，春风叶尽轻。已闻图画客，兼写薛先生。知



   卷560_52 【行径】薛能 

盘径入依依，旋惊幽鸟飞。寻多苔色古，踏碎箨声微。 
鞭节横妨户，枝梢动拂衣。前溪闻到处，应接钓鱼矶。主



   卷560_53 【新柳】薛能 

轻轻须重不须轻，众木难成独早成。柔性定胜刚性立， 
一枝还引万枝生。天钟和气元无力，时遇风光别有情。 
谁道少逢知己用，将军因此建雄名。主



   卷560_54 【牡丹四首】薛能 

异色禀陶甄，常疑主者偏。众芳殊不类，一笑独奢妍。 
颗折羞含懒，丛虚隐陷圆。亚心堆胜被，美色艳于莲。 
品格如寒食，精光似少年。种堪收子子，价合易贤贤。 
迥秀应无妒，奇香称有仙。深阴宜映幕，富贵助开筵。 
蜀水争能染，巫山未可怜。数难忘次第，立困恋傍边。 
逐日愁风雨，和星祝夜天。且从留尽赏，离此便归田。斋

万朵照初筵，狂游忆少年。晓光如曲水，颜色似西川。 
白向庚辛受，朱从造化研。众开成伴侣，相笑极神仙。 
见焰宁劳火，闻香不带烟。自高轻月桂，非偶贱池莲。 
影接雕盘动，丛遭恶草偏。招欢忧事阻，就卧觉情牵。 
四面宜绨锦，当头称管弦。泊来莺定忆，粉扰蝶何颠。 
苏息承朝露，滋荣仰霁天。压栏多尽好，敌国贵宜然。 
未落须迷醉，因兹任病缠。人谁知极物，空负感麟篇。古

去年零落暮春时，泪湿红笺怨别离。常恐便随巫峡散， 
何因重有武陵期。传情每向馨香得，不语还应彼此知。 
欲就栏边安枕席，夜深闲共说相思。知

牡丹愁为牡丹饥，自惜多情欲瘦羸。浓艳冷香初盖后， 
好风乾雨正开时。吟蜂遍坐无闲蕊，醉客曾偷有折枝。 
京国别来谁占玩，此花光景属吾诗。主



   卷560_55 【使院栽苇】薛能 

戛戛复差差，一丛千万枝。格如僧住处，栽得吏闲时。 
笋自厅中出，根从府外移。从军无宿例，空想夜风吹。斋



   卷560_56 【失鹤二首】薛能 

偶背雕笼与我违，四方端伫竟忘归。谁家白日云间见， 
何处沧洲雨里飞。曾啄稻粱残粒在，旧翘泥潦半踪稀。 
凭人转觉多相误，尽道皤然作令威。斋

华表翘风未可期，变丁投卫两堪疑。应缘失路防人损， 
空有归心最我知。但见空笼抛夕月，若何无树宿荒陂。 
不然直道高空外，白水青山属腊师。古



   卷560_57 【答贾支使寄鹤】薛能 

瑞羽奇姿踉跄形，称为仙驭过清冥。何年厚禄曾居卫， 
几世前身本姓丁。幸有远云兼远水，莫临华表望华亭。 
劳君赠我清歌侣，将去田园夜坐听。古



   卷560_58 【陈州刺史寄鹤】薛能 

临风高视耸奇形，渡海冲天想尽经。因得羽仪来合浦， 
便无魂梦去华亭。春飞见境乘桴切，夜唳闻时醉枕醒。 
南守欲知多少重，抚毛千万唤丁丁。古



   卷560_59 【孔雀】薛能 

偶有功名正俗才，灵禽何事降瑶台。天仙黼黻毛应是， 
宫后屏帏尾忽开。曾处嶂中真雾隐，每过庭下似春来。 
佳人为我和衫拍，遣作傞傞送一杯。古



   卷560_60 【鄜州进白野鹊】薛能 

轻毛叠雪翅开霜，红觜能深练尾长。名应玉符朝北阙， 
色柔金性瑞西方。不忧云路填河远，为对天颜送喜忙。 
从此定知栖息处，月宫琼树是仙乡。古



   卷560_61 【早蝉】薛能 

不见上庭树，日高声忽吟。他人岂无耳，远客自关心。 
暂落还因雨，横飞亦向林。分明去年意，从此渐闻砧。知



   卷560_62 【申湖】薛能 

昔年依峡寺，每日见申湖。下泪重来此，知心一已无。 
雨霖舟色暗，岸拔木形枯。旧境深相恼，新春宛不殊。 
方来寻熟侣，起去恨惊凫。忍事花何笑，喧吟瀑正粗。 
堪忧从宦到，倍遣曩怀孤。上马终回首，傍人怪感吁。古



   卷560_63 【谢刘相寄天柱茶】薛能 

两串春团敌夜光，名题天柱印维扬。偷嫌曼倩桃无味， 
捣觉嫦娥药不香。惜恐被分缘利市，尽应难觅为供堂。 
粗官寄与真抛却，赖有诗情合得尝。古



   卷560_64 【题后集】薛能 

诗源何代失澄清，处处狂波污后生。常感道孤吟有泪， 
却缘风坏语无情。难甘恶少欺韩信，枉被诸侯杀祢衡。 
纵到缑山也无益，四方联络尽蛙声。古



   卷560_65 【秋晚送无可上人】薛能 

半夜觉松雨，照书灯悄然。河声才淅沥，旧业近潺湲。 
坐滴寒更尽，吟惊宿鹤迁。相思不相见，日短复愁牵。知



   卷560_66 【赠源寂禅师】薛能 

瓶钵镇随腰，怡然处寂寥。门禅从北祖，僧格似南朝。 
性近徒相许，缘多愧未销。何传能法慧，此岸要津桥。主



   卷560_67 【赠禅师】薛能 

嗜欲本无性，此生长在禅。九州空有路，一室独多年。 
鸣磬微尘落，移瓶湿地圆。相寻偶同宿，星月坐忘眠。斋



   卷560_68 【夏日青龙寺寻僧二首】薛能 

帝里欲何待，人间无阙遗。不能安旧隐，都属扰明时。 
违理须齐辱，雄图岂藉知。纵横悉已误，斯语是吾师。古

得官殊未喜，失计是忘愁。不是无心速，焉能有自由。 
凉风盈夏扇，蜀茗半形瓯。笑向权门客，应难见道流。主



   卷560_69 【寄题巨源禅师】薛能 

风雨禅思外，应残木槿花。何年别乡土，一衲代袈裟。 
日气侵瓶暖，雷声动枕斜。还当扫楼影，天晚自煎茶。斋



   卷560_70 【题河中亭子】薛能 

河擘双流岛在中，岛中亭上正南空，蒲根旧浸临关道， 
沙色遥飞傍苑风。晴见树卑知岳大，晚闻车乱觉桥通。 
无穷胜事应须宿，霜白蒹葭月在东。斋



   卷560_71 【逢友人边游回（一作马戴诗）】薛能 

游子新从绝塞回，自言曾上李陵台。
尊前语尽北风起，秋色萧条胡雁来。



   卷560_72 【春雨】薛能 

电阔照潺潺，惊流往复还。远声如有洞，迷色似无山。 
利物乾坤内，并风竹树间。静思来朔漠，愁望满柴关。 
迸湿消尘虑，吹风触疾颜。谁知草茅径，沾此尚虚闲。知



   卷560_73 【夏雨】薛能 

何处发天涯，风雷一道赊。去声随地急，残势傍楼斜。 
透树垂红叶，沾尘带落花。潇湘无限思，闲看下蒹葭。主



   卷560_74 【秋夜山中述事】薛能 

初宵门未掩，独坐对霜空。极目故乡月，满溪寒草风。 
樵声当岭上，僧语在云中。正恨归期晚，萧萧闻塞鸿。斋



   卷560_75 【长安道】薛能 

汲汲复营营，东西连两京。关繻古若在，山岳累应成。 
各自有身事，不相知姓名。交驰兼众类，分散入重城。 
此去应无尽，万方人旋生。空馀片言苦，来往觅刘桢。斋



   卷560_76 【酬泗州韦中丞埇上日寄赠兼次本韵】薛能 

鲁儒相悟欲成空，学尽文章不见功。官自掖垣飘海上， 
镇从随岸入山中。尝遭火发瞿云宅，争得天如老氏弓。 
何意杜陵怀宝客，也随迷路出关东。斋



   卷560_77 【泛觞池】薛能 

通咽远华樽，泛觞名自君。净看筹见影，轻动酒生纹。 
细滴随杯落，来声就浦分。便应半酣后，清冷漱兼云。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十一 
 
   
　 
　

　
 　



   卷561_1 【荔枝诗】薛能 

颗如松子色如樱，未识蹉跎欲半生。
岁杪监州曾见树，时新入座久闻名。



   卷561_2 【丁巳上元日放三雉】薛能 

婴网虽皆困，褰笼喜共归。无心期尔报，相见莫惊飞。斋



   卷561_3 【寓题（一作边城寓题）】薛能 

王泽犹来雅在新，尚词微事可愁人。
淫哇满眼关雎弱，犹贺清朝有此身。



   卷561_4 【望蜀亭】薛能 

树簇烟迷蜀国深，岭头分界恋登临。
前轩一望无他处，从此西川只在心。



   卷561_5 【游嘉州后溪（开元观闲游，因及后溪，偶成二韵）】薛能 

山屐经过满径踪，隔溪遥见夕阳舂。
当时诸葛成何事，只合终身作卧龙。



   卷561_6 【自讽】薛能 

千题万咏过三旬，忘食贪魔作瘦人。
行处便吟君莫笑，就中诗病不任春。



   卷561_7 【乞假归题候馆】薛能 

仆带雕弓马似飞，老莱衣上著戎衣。
邮亭不暇吟山水，塞外经年皆未归。



   卷561_8 【监郡犍为将归使府登楼寓题】薛能 

几日监临向蜀春，错抛歌酒强忧人。
江楼一望西归去，不负嘉州只负身。



   卷561_9 【过象耳山二首】薛能 

一色青松几万栽，异香薰路带花开。
山门欲别心潜愿，更到蜀中还到来。

到处逢山便欲登，自疑身作住来僧。
徒行至此三千里，不是有缘应不能。



   卷561_10 【圣灯】薛能 

莽莽空中稍稍灯，坐看迷浊变清澄。
须知火尽烟无益，一夜栏边说向僧。



   卷561_11 【过昌利观有怀】薛能 

万仞云峰八石泉，李君仙后更谁仙。
我来驻马人何问，老柏无多不种田。



   卷561_12 【蜀路】薛能 

剑阁缘云拂斗魁，疾风生树过龙媒。
前程憩罢知无益，但是驽蹄亦到来。



   卷561_13 【山下偶作】薛能 

零雨沾山百草香，树梢高顶尽斜阳。
横流巨石皆堪住，何事无僧有石房。



   卷561_14 【伏牛山】薛能 

虎蹲峰状屈名牛，落日连村好望秋。
不为时危耕不得，一黎风雨便归休。



   卷561_15 【老圃堂（一作曹邺诗）】薛能 

邵平瓜地接吾庐，谷雨乾时偶自锄。
昨日春风欺不在，就床吹落读残书。



   卷561_16 【春题】薛能 

柳莫摇摇花莫开，此心因病亦成灰。
人生只有家园乐，及取春农归去来。



   卷561_17 【并州寓怀】薛能 

人多知遇独难求，人负知音独爱酬。
常恐此心无乐处，枉称年少在并州。



   卷561_18 【中秋旅舍（一作中秋旅舍书怀）】薛能 

云卷庭虚月逗空，一方秋草尽鸣虫。
是时兄弟正南北，黄叶满阶来去风。



   卷561_19 【符亭二首】薛能 

符亭之地雅离群，万古悬泉一旦新。
若念农桑也如此，县人应得似行人。

山如巫峡烟云好，路似嘉祥水木清。
大抵游人总应爱，就中难说是诗情。



   卷561_20 【秋夜听任郎中琴】薛能 

十指宫商膝上秋，七条丝动雨修修。
空堂半夜孤灯冷，弹著乡心欲白头。



   卷561_21 【留别关东旧游】薛能 

我去君留十载中，未曾相见及花红。
他时住得君应老，长短看花心不同。



   卷561_22 【赠出塞客】薛能 

出郊征骑逐飞埃，此别惟愁春未回。
寒叶夕阳投宿意，芦关门向远河开。



   卷561_23 【秋溪独坐】薛能 

黄叶分飞砧上下，白云零落马东西。
人生万意此端坐，日暮水深流出溪。



   卷561_24 【蒲中霁后晚望】薛能 

河边霁色无人见，身带春风立岸头。
浊水茫茫有何意，日斜还向古蒲州。



   卷561_25 【宋氏林亭】薛能 

地湿莎青雨后天，桃花红近竹林边。
行人本是农桑客，记得春深欲种田。



   卷561_26 【云花寺寓居赠海岸上人】薛能 

暂寄空门未是归，上方林榭独儒衣。
吾师不语应相怪，频惹街尘入寺飞。



   卷561_27 【关中秋夕】薛能 

簟湿秋庭岳在烟，露光明滑竹苍然。
何人意绪还相似，鹤宿松枝月半天。



   卷561_28 【西县道中有短亭，岩穴飞泉隔江洒至，因成二首】薛能 

风凉津湿共微微，隔岸泉冲石窍飞。
争得巨灵从野性，旧乡无此擘将归。

一瀑三峰赤日天，路人才见便翛然。
谁能夜向山根宿，凉月初生的有仙。



   卷561_29 【省试夜（一作韦承贻诗）】薛能 

白莲千朵照廊明，一片承平雅颂声。
更报第三条烛尽，文昌风景画难成。



   卷561_30 【过骊山】薛能 

丹雘苍苍簇背山，路尘应满旧帘间。
玄宗不是偏行乐，只为当时四海闲。



   卷561_31 【曲江醉题】薛能 

闲身行止属年华，马上怀中尽落花。
狂遍曲江还醉卧，觉来人静日西斜。



   卷561_32 【参军厅新池】薛能 

帘外无尘胜物外，墙根有竹似山根。
流泉不至客来久，坐见新池落旧痕。



   卷561_33 【太原使院晚出】薛能 

青门无路入清朝，滥作将军最下僚。
同舍尽归身独在，晚风开印叶萧萧。



   卷561_34 【寒食日曲江】薛能 

曲水池边青草岸，春风林下落花杯。
都门此日是寒食，人去看多身独来。



   卷561_35 【盩厔官舍新竹】薛能 

心觉清凉体似吹，满风轻撼叶垂垂。
无端种在幽闲地，众鸟嫌寒凤未知。



   卷561_36 【京中客舍闻筝】薛能 

十二三弦共五音，每声如截远人心。
当时向秀闻邻笛，不是离家岁月深。



   卷561_37 【铜雀台】薛能 

魏帝当时铜雀台，黄花深映棘丛开。
人生富贵须回首，此地岂无歌舞来。



   卷561_38 【寿安水馆】薛能 

地接山林兼有石，天悬星月更无云。
惊鸥上树满池水，瀺灂一声中夜闻。



   卷561_39 【雨后早发永宁】薛能 

春霖朝罢客西东，雨足泥声路未通。
独爱千峰最高处，一峰初日白云中。



   卷561_40 【宿仙游寺望月生峰】薛能 

公门身入洞门行，出阱离笼似有情。
僧语夜凉云树黑，月生峰上月初生。



   卷561_41 【秋题】薛能 

独坐东南见晓星，白云微透泬寥清。
磷磷甃石堪僧坐，一叶梧桐落半庭。



   卷561_42 【和友人寄怀】薛能 

从来行乐近来希，蘧瑗知言与我违。
自是衰心不如旧，非关四十九年非。



   卷561_43 【子夜】薛能 

嫖姚家宴敌吴王，子夜歌声满画堂。
此日相逢眉翠尽，女真行李乞斋粮。



   卷561_44 【雁和韦侍御】薛能 

肃肃雍雍义有馀，九天莺凤莫相疏。
唯应静向山窗过，激发英雄夜读书。



   卷561_45 【和府帅相公】薛能 

竹映高墙似傍山，邹阳归后令威还。
君看将相才多少，两首诗成七步间。



   卷561_46 【又和留山鸡】薛能 

五色文胜百鸟王，相思兼绝寄芸香。
由来不是池中物，鸡树归时即取将。



   卷561_47 【舟中酬杨中丞春早见寄】薛能 

锦楼春望忆丹楹，更遇高情说早莺。
江上境寒吟不得，湿风梅雨满船轻。



   卷561_48 【寒食日题】薛能 

美人寒食事春风，折尽青青赏尽红。
夜半无灯还有睡，秋千悬在月明中。



   卷561_49 【杏花】薛能 

活色生香第一流，手中移得近青楼。
谁知艳性终相负，乱向春风笑不休。



   卷561_50 【黄蜀葵】薛能 

娇黄新嫩欲题诗，尽日含毫有所思。
记得玉人初病起，道家妆束厌禳时。



   卷561_51 【春咏】薛能 

春来还似去年时，手把花枝唱竹枝。
狂瘦未曾餐有味，不缘中酒却缘诗。



   卷561_52 【赠欢娘（八岁善吹笙）】薛能 

一束龙吟细竹枝，青娥擎在手中吹。
当时纵使双成在，不得如伊是小时。



   卷561_53 【戏瞻相】薛能 

失意蹉跎到旧游，见吹杨柳便遮羞。
瞻相赵女休相拽，不及人前诈摆头。



   卷561_54 【赠解诗歌人】薛能 

同有诗情自合亲，不须歌调更含嚬。
朝天御史非韩寿，莫窃香来带累人。



   卷561_55 【赠韦氏歌人二首】薛能 

弦管声凝发唱高，几人心地暗伤刀。
思量更有何堪比，王母新开一树桃。

一曲新声惨画堂，可能心事忆周郎。
朝来为客频开口，绽尽桃花几许香。



   卷561_56 【加阶】薛能 

二年中散似稽康，此日无功换宠光。
唯有一般酬圣主，胜于东晋是文章。



   卷561_57 【野园】薛能 

野园无鼓又无旗，鞍马传杯用柳枝。
娇养翠娥无怕惧，插人头上任风吹。



   卷561_58 【郊亭】薛能 

郊亭宴罢欲回车，满郭传呼调角初。
尚拥笙歌归未得，笑娥扶著醉尚书。



   卷561_59 【老僧】薛能 

清瘦形容八十馀，匏悬篱落似村居。
劝师莫羡人间有，幸是元无免破除。



   卷561_60 【僧窗】薛能 

不悟时机滞有馀，近来为事更乖疏。
朱轮皂盖蹉跎尽，犹爱明窗好读书。



   卷561_61 【题平等院】薛能 

十里城中一院僧，各持巾钵事南能。
还应笑我功名客，未解嫌官学大乘。



   卷561_62 【影灯夜二首（一作上元诗）】薛能 

偃王灯塔古徐州，二十年来乐事休。
此日将军心似海，四更身领万人游。

十万军城百万灯，酥油香暖夜如烝。
红妆满地烟光好，只恐笙歌引上升。



   卷561_63 【许州旌节到作】薛能 

两地旌旗拥一身，半缘伤旧半荣新。
州人若忆将军面，写取雕堂报国真。



   卷561_64 【重游通波亭】薛能 

十年抛掷故园花，最忆红桃竹外斜。
此日郊亭心乍喜，败榆芳草似还家。



   卷561_65 【戏舸】薛能 

远舸冲开一路萍，岸傍偷上小茅亭。
游人莫觅杯盘分，此地才应聚德星。



   卷561_66 【偶题】薛能 

到处吟兼上马吟，总无愁恨自伤心。
无端梦得钧天乐，尽觉宫商不是音。



   卷561_67 【折杨柳十首】薛能 

华清高树出离宫，南陌柔条带暖风。
谁见轻阴是良夜，瀑泉声畔月明中。

洛桥晴影覆江船，羌笛秋声湿塞烟。
闲想习池公宴罢，水蒲风絮夕阳天。

嫩绿轻悬似缀旒，路人遥见隔宫楼。
谁能更近丹墀种，解播皇风入九州。

暖风晴日断浮埃，废路新条发钓台。
处处轻阴可惆怅，后人攀处古人栽。

潭上江边袅袅垂，日高风静絮相随。
青楼一树无人见，正是女郎眠觉时。

汴水高悬百万条，风清两岸一时摇。
隋家力尽虚栽得，无限春风属圣朝。

和风烟树九重城，夹路春阴十万营。
唯向边头不堪望，一株憔悴少人行。

窗外齐垂旭日初，楼边轻暖好风徐。
游人莫道栽无益，桃李清阴却不如。

众木犹寒独早青，御沟桥畔曲江亭。
陶家旧日应如此，一院春条绿绕厅。

帐偃缨垂细复繁，令人心想石家园。
风条月影皆堪重，何事侯门爱树萱。



   卷561_68 【柳枝四首】薛能 

数首新诗带恨成，柳丝牵我我伤情。
柔娥幸有腰支稳，试踏吹声作唱声。

高出军营远映桥，贼兵曾斫火曾烧。
风流性在终难改，依旧春来万万条。

县依陶令想嫌迂，营畔将军即大粗。
此日与君除万恨，数篇风调更应无。

狂似纤腰嫩胜绵，自多情态竟谁怜。
游人不折还堪恨，抛向桥边与路边。



   卷561_69 【柳枝词五首】薛能 

朝阳晴照绿杨烟，一别通波十七年。
应有旧枝无处觅，万株风里卓旌旃。

晴垂芳态吐牙新，雨摆轻条湿面春。
别有出墙高数尺，不知摇动是何人。

暖梳簪朵事登楼，因挂垂杨立地愁。
牵断绿丝攀不得，半空悬着玉搔头。

西园高树后庭根，处处寻芳有折痕。
终忆旧游桃叶舍，一株斜映竹篱门。

刘白苏台总近时，当初章句是谁推。
纤腰舞尽春杨柳，未有侬家一首诗。



   卷561_70 【吴姬十首】薛能 

夜锁重门昼亦监，眼波娇利瘦岩岩。
偏怜不怕傍人笑，自把春罗等舞衫。

龙麝薰多骨亦香，因经寒食好风光。
何人画得天生态，枕破施朱隔宿妆。

滴滴春霖透荔枝，笔题笺动手中垂。
天阴不得君王召，嚬著青蛾作小诗。

钿合重盛绣结深，昭阳初幸赐同心。
君知一夜恩多少，明日宣教放德音。

退红香汗湿轻纱，高卷蚊厨独卧斜。
娇泪半垂珠不破，恨君瞋折后庭花。

取次衣裳尽带珠，别添龙脑裛罗襦。
年来寄与乡中伴，杀尽春蚕税亦无。

画烛烧兰暖复迷，殿帏深密下银泥。
开门欲作侵晨散，已是明朝日向西。

楼台重叠满天云，殷殷鸣鼍世上闻。
此日杨花初似雪，女儿弦管弄参军。

冠剪黄绡帔紫罗，薄施铅粉画青娥。
因将素手夸纤巧，从此椒房宠更多。

身是三千第一名，内家丛里独分明。
芙蓉殿上中元日，水拍银台弄化生。



   卷561_71 【题于公花园】薛能 

含桃庄主后园深，繁实初成静扫阴。
若使明年花可待，应须恼破事花心。



   卷561_72 【登城】薛能 

偶作闲身上古城，路人遥望不相惊。
无端将吏逡巡至，又作都头一队行。



   卷561_73 【好客】薛能 

好客连宵在醉乡，蜡烟红暖胜春光。
谁人肯信山僧语，寒雨唯煎治气汤。



   卷561_74 【赠普恭禅师】薛能 

一日迢迢每一餐，我心难伏我无难。
南檐十月绳床暖，背卷真经向日看。



   卷561_75 【赠无表禅师】薛能 

笠戴圆阴楚地棕，磬敲清乡蜀山铜。
秋来说偈寅朝殿，爽爽杨枝满手风。



   卷561_76 【彭门偶题】薛能 

淮王西舍固非夫，柳恽偏州未是都。
直到春秋诸列国，拥旄才子也应无。



   卷561_77 【嘲赵璘】薛能 

巡关每傍摴蒲局，望月还登乞巧楼。
第一莫教娇太过，缘人衣带上人头。



   卷561_78 【句】薛能 

百首如一首，卷初如卷终。（《北梦琐言》：能以诗自负， 
还刘得仁卷，题诗云云）古

坐久仆头出，语多僧齿寒。（《南部新书》）斋

西塞长云尽，南湖片月斜。（《古今诗话》）主

李白终无取，陶潜固不刊。（《论诗》见《郑谷集注》）知

我身若在开元日，争遣名为李翰林。（寄符郎中， 
见《郑集》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十二 
 
   
　 
　

　
 　



   卷562_1 【早春】刘威 

晓来庭户外，草树似依依。一夜东风起，万山春色归。 
冰消泉派动，日暖露珠晞。已酝看花酒，娇莺莫预飞。斋



   卷562_2 【伤春感怀】刘威 

花飞惜不得，年长更堪悲。春尽有归日，老来无去时。 
风前千片雪，镜里数茎丝。肠断青山暮，独攀杨柳枝。古



   卷562_3 【闰三月】刘威 

三年皆一闰，此闰胜常时。莫怪花开晚，都缘春尽迟。 
节分炎气近，律应蕙风移。梦得成胡蝶，芳菲幸不遗。知



   卷562_4 【早秋游湖上亭】刘威 

危亭秋尚早，野思已无穷。竹叶一尊酒，荷香四座风。 
晓烟孤屿外，归鸟夕阳中。渐爱湖光冷，移舟月满空。主



   卷562_5 【宿渔家】刘威 

竹屋清江上，风烟四五家。水园分芰叶，邻界认芦花。 
雨到鱼翻浪，洲回鸟傍沙。月明何处去，片片席帆斜。斋



   卷562_6 【旅中早秋】刘威 

金威生止水，爽气遍遥空。草色萧条路，槐花零落风。 
夜来万里月，觉后一声鸿。莫问前程事，飒然沙上蓬。古



   卷562_7 【早秋西归有怀】刘威 

求归方有计，惜别更堪愁。上马江城暮，出郊山戍秋。 
暗销何限事，白尽去年头。莫怪频惆怅，异乡难再游。知



   卷562_8 【冬夜旅怀】刘威 

寒窗危竹枕，月过半床阴。嫩叶不归梦，晴虫成苦吟。 
酒无通夜力，事满五更心。寂寞谁相似，残灯与素琴。主



   卷562_9 【塞上作】刘威 

萧萧陇水侧，落日客愁中。古塞一声笛，长沙千里风。 
鸟无栖息处，人爱战争功。数夜城头月，弯弯如引弓。斋



   卷562_10 【秋日寄陈景孚秀才】刘威 

征车日已远，物候尚凄凄。风叶青桐落，露花红槿低。 
心随秦国远，梦到楚山迷。却恨衔芦雁，秋飞不向西。古



   卷562_11 【冬日送友人西归】刘威 

北风吹别思，杳杳度云山。满望是归处，一生犹未闲。 
知音方见誉，浮宦久相关。空有心如月，同居千里还。知



   卷562_12 【感寓】刘威 

海竭山移岁月深，分明齐得世人心。颜回徒恨少成古， 
彭祖何曾老至今。须向道中平贵贱，还从限内任浮沉。 
他年免似骊山鬼，信有蓬莱不可寻。知



   卷562_13 【七夕】刘威 

乌鹊桥成上界通，千秋灵会此宵同。云收喜气星楼晓， 
香拂轻尘玉殿空。翠辇不行青草路，金銮徒候白榆风。 
采盘花阁无穷意，只在游丝一缕中。知



   卷562_14 【晚春陪王员外东塘游宴】刘威 

水绿山青春日长，政成因暇泛回塘。初移柳岸笙歌合， 
欲过蘋洲罗绮香。共济已惊依玉树，随流还许醉金觞。 
一声画角严城暮，云雨分时满路光。知



   卷562_15 【游东湖黄处士园林】刘威 

偶向东湖更向东，数声鸡犬翠微中。遥知杨柳是门处， 
似隔芙蓉无路通。樵客出来山带雨，渔舟过去水生风。 
物情多与闲相称，所恨求安计不同。知



   卷562_16 【题许子正处士新池】刘威 

坐爱风尘日已西，功成得与化工齐。巧分孤岛思何远， 
欲似五湖心易迷。渐有野禽来试水，又怜春草自侵堤。 
那堪更到芙蓉拆，晚夕香联桃李蹊。知



   卷562_17 【旅怀】刘威 

物态人心渐渺茫，十年徒学钓沧浪。老将何面还吾土， 
梦有惊魂在楚乡。自是一身嫌苟合，谁怜今日欲佯狂。 
无名无位却无事，醉落乌纱卧夕阳。知



   卷562_18 【早秋归】刘威 

数口飘零身未回，梦魂遥断越王台。家书欲寄雁飞远， 
客恨正深秋又来。风解绿杨三署冷，月当银汉四山开。 
茫茫归路在何处，砧杵一声心已摧。知



   卷562_19 【欧阳示新诗因贻四韵】刘威 

冲戛瑶琼得至音，数篇清越应南金。都由苦思无休日， 
已证前贤不到心。风入寒松声自古，水归沧海意皆深。 
欲知字字惊神鬼，一气秋时试夜吟。知



   卷562_20 【尉迟将军】刘威 

天仗拥门希授钺，重臣入梦岂安金。江河定后威风在， 
社稷危来寄托深。扶病暂将弓试力，感恩重与剑论心。 
明妃若遇英雄世，青冢何由怨陆沉。知



   卷562_21 【赠欧阳秀才】刘威 

桐上知音日下身，道光谁不仰清尘。偶来水馆逢为客， 
旧熟诗名似故人。永日空惊沧海阔。何年重见白头新。 
权门要路应行遍，闲伴山夫一夜贫。知



   卷562_22 【赠道者】刘威 

五云深处有真仙，岁月催多却少年。入郭不知今世事， 
卖丹犹觅古时钱。闲寻白鹿眠瑶草，暗摘红桃去洞天。 
时向人间深夜坐，鬼神长在药囊边。知



   卷562_23 【赠道者】刘威 

道帔轻裾三岛云，绿髯长占镜中春。高风已驾祥鸾驭， 
浮世休惊野马尘。过海独辞王母面，度关谁识老聃身。 
儒生也爱长生术，不见人间大笑人。知



   卷562_24 【遣怀寄欧阳秀才】刘威 

地上江河天上乌，百年流转只须臾。平生闲过日将日， 
欲老始知吾负吾。似豹一班时或有，如龟三顾岂全无。 
古来晚达人何限，莫笑空枝犹望苏。知



   卷562_25 【送元秀才入道】刘威 

不教荣乐损天机，愿逐鸾皇次第飞。明月满时开道帔， 
欲尘飘处脱儒衣，只携仙籍还金洞，便与时流隔翠微。 
空有缄题报亲爱，一千年后始西归。知



   卷562_26 【三闾大夫】刘威 

三闾一去湘山老，烟水悠悠痛古今。青史已书殷鉴在， 
词人劳咏楚江深。竹移低影潜贞节，月入中流洗恨心。 
再引离骚见微旨，肯教渔父会升沈。知



   卷562_27 【伤曾秀才马】刘威 

买得龙媒越水濆，轻桃细杏色初分。秋归未过阳关日， 
夜魄忽销阴塞云。吴练已知随影没，朔风犹想带嘶闻。 
临轩振策休惆怅，坐致烟霄只在君。知



   卷562_28 【喷玉泉冥会诗八首·白衣叟途中吟二首】李玖 

春草萋萋春水绿，野棠开尽飘香玉。
绣岭宫前鹤发人，犹唱开元太平曲。

厌世逃名者，谁能答姓名。曾闻王乐否，眷取路傍情。主



   卷562_29 【喷玉泉冥会诗八首·白衣叟述甘棠馆西楹诗】李玖 

浮云凄惨日微明，沉痛将军负罪名。白昼叫阍无近戚， 
缟衣饮气只门生。佳人暗泣填宫泪，厩马连嘶换主声。 
六合茫茫皆汉土，此身无处哭田横。主



   卷562_30 【喷玉泉冥会诗八首·白衣叟喷玉泉感旧游书怀】李玖 

树色川光向晚晴，旧曾游处事分明。鼠穿月榭荆榛合， 
草掩花园畦垄平。迹陷黄沙仍未寤，罪标青简竟何名。 
伤心谷口东流水，犹喷当时寒玉声。主



   卷562_31 【喷玉泉冥会诗八首·四丈夫同赋】李玖 

鸟啼莺语思何穷，一世荣华一梦中。李固有冤藏蠹简， 
邓攸无子续清风。文章高韵传流水，丝管遗音托草虫。 
春月不知人事改，闲垂光影照洿宫。主

桃蹊李径尽荒凉，访旧寻新益自伤。虽有衣衾藏李固， 
终无表疏雪王章。羁魂尚觉霜风冷，朽骨徒惊月桂香。 
天爵竟为人爵误，谁能高叫问苍苍。斋

落花寂寂草绵绵，云影山光尽宛然。坏室基摧新石鼠， 
潴宫水引故山泉。青云自致惭天爵，白首同归感昔贤。 
惆怅林间中夜月，孤光曾照读书筵。古

新荆棘路旧衡门，又驻高车会一尊。寒骨未沾新雨露， 
春风不长败兰荪。丹诚岂分埋幽壤，白日终希照覆盆。 
珍重昔年金谷友，共来泉际话幽魂。知



   卷562_32 【下第归宜春酬黄颇饯别】潘唐 

圣代澄清雨露均，独怀惆怅出咸秦。承明未荐相如赋， 
故国犹惭季子贫。御苑钟声临远水，都门树色背行尘。 
一从此地曾携手，益羡江头桃李春。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十三 
 
   
　 
　

　
 　



   卷563_1 【题泐潭】裴休 

泐潭形胜地，祖塔在云湄。浩劫有穷日，真风无坠时。 
岁华空自老，消息竟谁知。到此轻尘虑，功名自可遗。知



   卷563_2 【赠黄蘖山僧希运】裴休 

曾传达士心中印，额有圆珠七尺身。挂锡十年栖蜀水， 
浮杯今日渡漳滨。一千龙象随高步，万里香华结胜因。 
拟欲事师为弟子，不知将法付何人。知



   卷563_3 【登望京楼赋】令狐绹 

夷门一镇五经秋，未得朝天不免愁。
因上此楼望京国，便名楼作望京楼。



   卷563_4 【享太庙乐章】夏侯孜 

于铄令主，圣祚重昌。兴起教义，申明典章。 
俗尚素朴，人皆乐康。积德可报，流庆无疆。古



   卷563_5 【和重阳锡宴御制诗】魏谟 

四方无事去，宸豫杪秋来。八水寒光起，千山霁色开。主



   卷563_6 【贺王仆射放榜】周墀 

文场三化鲁儒生，三十馀年振重名。曾忝木鸡夸羽翼， 
又陪金马入蓬瀛。虽欣月桂居先折，更羡春兰最后荣。 
欲到龙门看风雨，关防不许暂离营。主



   卷563_7 【酬李常侍立秋日奉诏祭岳见寄】周墀 

秋祠灵岳奉尊罍，风过深林古柏开。莲掌月高珪币列， 
金天雨露鬼神陪。质明三献虽终礼，祈寿千年别上杯。 
岂是琐才能祀事，洪农太守主张来。主



   卷563_8 【寄华州周侍郎立秋日奉诏祭岳诗】李景让 

关河豁静晓云开，承诏秋祠太守来。山霁莲花添翠黛， 
路阴桐叶少尘埃。朱轓入庙威仪肃，玉佩升坛步武回。 
往岁今朝几时事，谢君非重我非才。主



   卷563_9 【句】李景让 

成都十万户，抛若一鸿毛。（见《北梦琐言》）古



   卷563_10 【续梦中十韵】郑颢 

间岁流虹节，归轩出禁扃。奔波陶畏景，萧洒梦殊庭。 
境象非曾到，崇严昔未经。日斜乌敛翼，风动鹤飘翎。 
异苑人争集，凉台笔不停。石门雾露白，玉殿莓苔青。 
若匪灾先兆，何缘思入冥。御炉虚仗马，华盖负云亭。 
白日成千古，金縢閟九龄。小臣哀绝笔，湖上泣青萍。主



   卷563_11 【扬州送人】刘绮庄 

桂楫木兰舟，枫江竹箭流。故人从此去，望远不胜愁。 
落日低帆影，归风引棹讴。思君折杨柳，泪尽武昌楼。斋



   卷563_12 【置酒】刘绮庄 

酒熟人须饮，春还鬓已秋。愿逢千日醉，得逭百年愁。 
卒卒周姬旦，栖栖鲁孔丘。平生能几日，不及且遨游。古



   卷563_13 【重阳宴东观山亭和从事卢顺之】张固 

乱山青翠郡城东，爽节凭高一望通。交友会时丝管合， 
羽觞飞处笑言同。金英耀彩晴云外，玉树凝霜暮雨中。 
高咏已劳潘岳思，醉欢惭道自车公。古



   卷563_14 【独秀山】张固 

孤峰不与众山俦，直入青云势未休。
曾得乾坤融结意，擎天一柱在南州。



   卷563_15 【长门怨】刘皋 

营营孤思通，寂寂长门夜。妾妒亦知非，君恩那不借。 
携琴就玉阶，调悲声未谐。将心寄明月，流影入君怀。斋



   卷563_16 【宿日观东房诗】李质 

曾入桃溪路，仙源信少双。洞霞飘素练，藓壁画阴窗。 
古木愁撑月，危峰欲堕江。自吟空向寂，谁共倒秋缸。古



   卷563_17 【赠副戎】南卓 

翱翔曾在玉京天，堕落江南路几千。
从事不须轻县宰，满身犹带御炉烟。



   卷563_18 【命妓盛小丛歌饯崔侍御还阙】李讷 

绣衣奔命去情多，南国佳人敛翠娥。
曾向教坊听国乐，为君重唱盛丛歌。



   卷563_19 【李尚书命妓歌饯有作奉酬】崔元范 

羊公留宴岘山亭，洛浦高歌五夜情。
独向柏台为老吏，可怜林木响馀声。



   卷563_20 【和李尚书命妓歌饯崔侍御】杨知至 

燕赵能歌有几人，为花回雪似含颦。
声随御史西归去，谁伴文翁怨九春。



   卷563_21 【覆落后呈同年】杨知至 

由来梁雁与冥鸿，不合翩翩向碧空。寒谷谩劳邹氏律， 
长天独遇宋都风。此时泣玉情虽异，他日衔环事亦同。 
二月春光正摇荡，无因得醉杏园中。古



   卷563_22 【送韦觐谪潘州】李明远 

北鸟飞不到，南人谁去游。天涯浮瘴水，岭外向潘州。 
草木春秋暮，猿猱日夜愁。定知迁客泪，应只对君流。知



   卷563_23 【前望江麹令颂德】萧缜 

政绩虽殊道且同，无辞买石纪前功。
谁论重德光青史，过里犹歌卧辙风。



   卷563_24 【重阳东观席上赠侍郎张固】卢顺之 

渡江旌旆动鱼龙，令节开筵上碧峰。翡翠巢低岩桂小， 
茱萸房湿露香浓。白云郊外无尘事，黄菊筵中尽醉容。 
好是谢公高兴处，夕阳归骑出疏松。斋



   卷563_25 【责汉水辞】李善夷 

汉之广兮，风波四起。虽有风波，不如蹄涔之水。 
蹄涔之水，不为下国而倾天子。汉之深兮，其堤莫量。 
虽云莫量，不如行潦之汪。行潦之汪，不为下国而溺天王。 
汉之美者曰鲂。吾虽饥不食其鲂，恐污吾之饥肠。主



   卷563_26 【大堤曲】李善夷 

酒旗相望大堤头，堤下连樯堤上楼。
日暮行人争渡急，桨声幽轧满中流。



   卷563_27 【金灯】卢溵 

疏茎秋拥翠，幽艳夕添红。有月长灯在，无烟烬火同。 
香浓初受露，势庳不知风。应笑金台上，先随晓漏终。知



   卷563_28 【和李尚书命妓饯崔侍御】卢溵 

乌台上客紫髯公，共捧天书静境中。
桃朵不辞歌白苎，耶溪暮雨起樵风。



   卷563_29 【对酒】赵牧 

云翁耕扶桑，种黍养日乌。手挼六十花甲子， 
循环落落如弄珠。长绳系日未是愚，有翁临镜捋白须。 
饥魂吊骨吟古书，冯唐八十无高车。人生如云在须臾， 
何乃自苦八尺躯，裂衣换酒且为娱，劝君朝饮一瓢， 
夜饮一壶。杞天崩，雷腾腾，桀非尧是何足凭。 
桐君桂父岂胜我，醉里白龙多上升。菖蒲花开鱼尾定， 
金丹始可延君命。斋



   卷563_30 【南歌子词三首】裴諴 

不是厨中丳，争知炙里心。井边银钏落，展转恨还深。知

不信长相忆，抬头问取天。风吹荷叶动，无夜不摇莲。古

簳蜡为红烛，情知不自由。细丝斜结网，争奈眼相钩。斋



   卷563_31 【新添声杨柳枝词】裴諴 

思量大是恶姻缘，只得相看不得怜。
愿作琵琶槽那畔，得他长抱在胸前。

独房莲子没有看，偷折莲时命也拌。
若有所由来借问，但道偷莲是下官。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十四 
 
   
　 
　

　
 　



   卷564_1 【夏杪登越王楼临涪江望雪山寄朝中知友】于兴宗 

巴西西北楼，堪望亦堪愁。山乱江回远，川清树欲秋。 
晴明中雪岭，烟霭下渔舟。写寄朝天客，知余恨独游。古



   卷564_2 【东阳涵碧亭（《金华志》：兴宗宝历初令东阳创此亭）】于兴宗 

高低竹杂松，积翠复留风。路剧阴溪里，寒生暑气中。主



   卷564_3 【奉酬绵州中丞以江山小图远垂赐及兼寄诗】李朋 

巴江与雪山，井邑共回环。图写丹青内，分明烟霭间。 
移君名郡兴，助我小斋闲。日想登临处，高踪不可攀。斋



   卷564_4 【奉酬于中丞登越王楼见寄之什】杨牢 

剑外书来日，惊忙自折封。丹青得山水，强健慰心胸。 
事少胜诸郡，江回见几重。宁悲久作别，且似一相逢。 
诗合焚香咏，愁应赖酒浓。庾楼寒更忆，肠断雪千峰。斋



   卷564_5 【赠舍弟】杨牢 

秦云蜀浪两堪愁，尔养晨昏我远游。千里客心难寄梦， 
两行乡泪为君流。早驱风雨知龙圣，饿食鱼虾觉虎羞。 
袖里镆铘光似水，丈夫不合等闲休。斋



   卷564_6 【句】杨牢 

虾蟆欲吃月，保护常教圆。知

心明外不察，月向怀中圆。古

罗帏若不卷，谁道中无人。（牢性情急，累居幕府， 
主人多不容，同列有谗之者，与之诗，见《语林》）主

魁形下方天顶亚，二十四寸窗中月。（牢年六岁， 
母俾就学，误入人家，乃父友也。方弹棋，戏以局为题， 
命俾赋之，牢应声而作，见《纪事》）斋



   卷564_7 【和绵州于中丞登越王楼见寄（时为同州刺史）】李续 

早年登此楼，退想不胜愁。地远二千里，时将四十秋。 
邅迍多失路，华皓任虚舟。诗酒虽堪使，何因得共游。古



   卷564_8 【和绵州于中丞登越王楼作】李汶儒 

珍重巴西守，殷勤寄远情。剑峰当户碧，诗韵满楼清。 
日照涪川阔，烟笼雪峤明。徵黄看即及，莫叹滞江城。知



   卷564_9 【和于中丞夏杪登越王楼望雪山见寄】田章 

志乖多感物，临眺更增愁。暑候虽云夏，江声已似秋。 
雪遥难辨木，村近好维舟。莫恨归朝晚，朝簪拟胜游。主



   卷564_10 【和绵州于中丞登越王楼作】薛蒙 

左绵江上楼，五马此销愁。暑退千山雪，风来万木秋。 
邅回犹刺郡，系滞似维舟。即有徵黄日，名川莫厌游。斋



   卷564_11 【和绵州于中丞登越王楼作】李邺 

长听巴西事，看图胜所闻。江楼明返照，雪岭乱晴云。 
景象诗情在，幽奇笔迹分。使君徒说好，不只怨离群。古



   卷564_12 【和绵州于中丞登越王楼作二首（时为校书郎）】于瑰 

楼因藩邸号，川势似依楼。显敞含清暑，岚光入素秋。 
山宜姑射貌，江泛李膺舟。郢曲思朋执，轻纱画胜游。知

极目郡城楼，浮云拂槛愁。政成多暇日，诗思动先秋。 
远霁千岩雪，随波一叶舟。昔曾窥粉绘，今愿许陪游。斋



   卷564_13 【和于中丞登越王楼】王严 

雉堞临朱槛，登兹便散愁。蝉声怨炎夏，山色报新秋。 
江转穿云树，心闲随叶舟。仲宣徒有叹，谢守几追游。古



   卷564_14 【题越王楼寄献中丞使君】刘暌 

朱轩迥压碧烟州，昔岁贤王是胜游。山簇剑峰朝阙远， 
水如巴字绕城流。人间物象分千里，天上笙歌醉五侯。 
今日登临无限意，同沾惠化自销愁。古



   卷564_15 【秋日登越王楼献于中丞】李渥 

越王曾牧剑南州，因向城隅建此楼。横玉远开千峤雪， 
暗雷下听一江流。画檐先弄朝阳色，朱槛低临众木秋。 
徒学仲宣聊四望，且将词赋好依刘。古



   卷564_16 【洋州于中丞顷牧左绵题诗越王楼上朝贤继和辄课四韵】刘璐 

隔政代君侯，多惭迹令猷。山光来户牖，江鸟满汀洲。 
雅韵徵朝客，清词写郡楼。至今谣未已，注意在洋州。知



   卷564_17 【和于中丞登越王楼作】卢栯 

图画越王楼，开缄慰别愁。山光涵雪冷，水色带江秋。 
云岛孤征雁，烟帆一叶舟。向风舒霁景，如伴谢公游。主



   卷564_18 【飞鸿响远音】李体仁 

漠漠微霜夕，翩翩出渚鸿。清声流迥野，高韵入寥空。 
旧质经寒塞，残音响远风。萦雪犹类网，避月尚疑弓。 
弱羽虽能振，丹霄竟未通。欲知多怨思，听取暮烟中。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十五 
 
   
　 
　

　
 　



   卷565_1 【春愁】韩琮 

金乌长飞玉兔走，青鬓长青古无有。秦娥十六语如弦， 
未解贪花惜杨柳。吴鱼岭雁无消息，水誓兰情别来久。 
劝君年少莫游春，暖风迟日浓于酒。知



   卷565_2 【牡丹（一作咏牡丹未开者）】韩琮 

残花何处藏，尽在牡丹房。嫩蕊包金粉，重葩结绣囊。 
云凝巫峡梦，帘闭景阳妆。应恨年华促，迟迟待日长。主



   卷565_3 【兴平县野中得落星石移置县斋】韩琮 

的的堕芊苍，茫茫不记年。几逢疑虎将，应逐犯牛仙。 
择地依兰畹，题诗间锦钱。何时成五色，却上女娲天。斋



   卷565_4 【题商山店】韩琮 

商山驿路几经过，未到仙娥见谢娥。红锦机头抛皓腕， 
绿云鬟下送横波。佯嗔阿母留宾客，暗为王孙换绮罗。 
碧涧门前一条水，岂知平地有天河。斋



   卷565_5 【风】韩琮 

竞持飘忽意何穷，为盛为衰半不同。偃草喜逢新雨后， 
鸣条愁听晓霜中。凉飞玉管来秦甸，暗袅花枝入楚宫。 
莫见东风便无定，满帆还有济川功。斋



   卷565_6 【云】韩琮 

深惹离情霭落晖，如车如盖早依依。山头触石应常在， 
天际从龙自不归。莫向隙窗笼夜月，好来仙洞湿行衣。 
春风淡荡无心后，见说襄王梦亦稀。斋



   卷565_7 【露】韩琮 

长随圣泽堕尧天，濯遍幽兰叶叶鲜。才喜轻尘销陌上， 
已愁新月到阶前。文腾要地成非久，珠缀秋荷偶得圆。 
几处花枝抱离恨，晓风残月正潸然。斋



   卷565_8 【霞】韩琮 

应是行云未拟归，变成春态媚晴晖。深如绮色斜分阁， 
碎似花光散满衣。天际欲销重惨淡，镜中闲照正依稀。 
晓来何处低临水，无限鸳鸯妒不飞。斋



   卷565_9 【颍亭】韩琮 

颍上新亭瞰一川，几重旧址敞幽关。寒声北下当轩水， 
翠影西来扑槛山。远目静随孤鹤去，高情常共白云闲。 
知君久负巢由志，早晚相忘寂寞间。斋



   卷565_10 【咏马】韩琮 

曾经伯乐识长鸣，不似龙行不敢行。金埒未登嘶若是， 
盐车犹驾瘦何惊。难逢王济知音癖，欲就燕昭买骏名。 
早晚飞黄引同皂，碧云天上作鸾鸣。斋



   卷565_11 【题圭峰下长孙家林亭】韩琮 

赵国林亭二百年，绿苔如毯葛如烟。闲期竹色摇霜看， 
醉惜松声枕月眠。出树圭峰寒压坐，入篱沙濑碧流天。 
明知富贵非身物，莫为金章堕地仙。斋



   卷565_12 【牡丹】韩琮 

桃时杏日不争浓，叶帐阴成始放红。晓艳远分金掌露， 
暮香深惹玉堂风。名移兰杜千年后，贵擅笙歌百醉中。 
如梦如仙忽零落，暮霞何处绿屏空。斋



   卷565_13 【雨】韩琮 

阴云拂地散丝轻，长得为霖济物名。夜浦涨归天堑阔， 
春风洒入御沟平。轩车几处归频湿，罗绮何人去欲生。 
不及流他荷叶上，似珠无数转分明。斋



   卷565_14 【京西即事】韩琮 

秋草河兰起阵云，凉州唯向管弦闻。豺狼毳幕三千帐， 
貔虎金戈十万军。候骑北来惊有说，戍楼西望悔为文。 
昭阳亦待平安火，谁握旌旗不见勋。斋



   卷565_15 【公子行】韩琮 

紫袖长衫色，银蝉半臂花。带装盘水玉，鞍绣坐云霞。 
别殿承恩泽，飞龙赐渥洼。控罗青褭辔，镂象碧熏葩。 
意气倾歌舞，阑珊走钿车。袖障云缥缈，钗转凤欹斜。 
珠卷迎归箔，雕笼晃醉纱。唯无难夜日，不得似仙家。主



   卷565_16 【秋晚信州推院亲友或责无书，即事寄答】韩琮 

官信安仁拙，书非叔夜慵。谬驰骢马传，难附鲤鱼封。 
万里劳何补，千年运忝逢。不量横草力，虚慕入云踪。 
洁水空澄鉴，持铅亦砺锋。月寒深夜桂，霜凛近秋松。 
宪摘无逃魏，冤申得梦冯。问狸将挟虎，歼虿敢虞蜂。 
商吹移砧调，春华改镜容。归期方畹积，愁思暮山重。 
仙鼠犹惊燕，莎鸡欲变蛩。唯应碧湘浦，云落及芙蓉。斋



   卷565_17 【晚春江晴寄友人（一作晚春别）】韩琮 

晚日低霞绮，晴山远画眉。春青河畔草，不是望乡时。知



   卷565_18 【凉州词】韩琮 

树发花如锦，莺啼柳若丝。更游欢宴地，悲见别离时。斋



   卷565_19 【暮春浐水送别（一作暮春送客）】韩琮 

绿暗红稀出凤城，暮云楼阁古今情。
行人莫听宫前水，流尽年光是此声。



   卷565_20 【骆谷晚望】韩琮 

秦川如画渭如丝，去国还家一望时。
公子王孙莫来好，岭花多是断肠枝。



   卷565_21 【二月二日游洛源】韩琮 

旧苑新晴草似苔，人还香在踏青回。
今朝此地成惆怅，已后逢春更莫来。



   卷565_22 【柳（一作和白乐天诏取永丰柳植上苑，时为东都留守）】韩琮 

折柳歌中得翠条，远移金殿种青霄。
上阳宫女含声送，不忿先归舞细腰。



   卷565_23 【杨柳枝】韩琮 

梁苑隋堤事已空，万条犹舞旧春风。
那堪更想千年后，谁见杨花入汉宫。



   卷565_24 【杨柳枝词】韩琮 

枝斗纤腰叶斗眉，春来无处不如丝。
霸陵原上多离别，少有长条拂地垂。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十六 
 
   
　 
　

　
 　



   卷566_1 【和襄阳徐相公商贺徐副使加章绶】王传 

朱紫联辉照日新，芳菲全属断金人。华筵重处宗盟地， 
白雪飞时郢曲春。仙府色饶攀桂侣，莲花光让握兰身。 
自怜亦是膺门客，吟想恩荣气益振。主



   卷566_2 【和李尚书命妓饯崔侍御】卢邺 

何郎载酒别贤侯，更吐歌珠宴庾楼。
莫道江南不同醉，即陪舟楫上京游。



   卷566_3 【松】陆肱 

雪霜知劲质，今古占嘉名。断砌盘根远，疏林偃盖清。 
鹤栖何代色，僧老四时声。郁郁心弥久，烟高万井生。知



   卷566_4 【赠王福娘（一作赠美人）】崔澹 

怪得清风送异香，娉婷仙子曳霓裳。
惟应错认偷桃客，曼倩曾为汉侍郎。



   卷566_5 【答问读书居】莫宣卿 

书屋倚麒麟，不同牛马路。床头万卷书，溪上五龙渡。 
井汲冽寒泉，桂花香玉露。茅檐无外物，只见青云护。古



   卷566_6 【百官乘月早朝听残漏】莫宣卿 

建礼俨朝冠，重门耿夜阑。碧空蟾魄度，清禁漏声残。 
候晓车舆合，凌霜剑佩寒。星河犹皎皎，银箭尚珊珊。 
杳霭祥光起，霏微瑞气攒。忻逢圣明代，长愿接鹓鸾。古



   卷566_7 【赋得水怀珠】莫宣卿 

长川含媚色，波底孕灵珠。素魄生蘋末，圆规照水隅。 
沦涟冰彩动，荡漾瑞光铺。迥夜星同贯，清秋岸不枯。 
江妃思在掌，海客亦忘躯。合浦当还日，恩威信已敷。古



   卷566_8 【句】莫宣卿 

我本南山凤，岂同凡鸟群。（见《封川志》）主



   卷566_9 【和李尚书命妓饯崔侍御】封彦卿 

莲府才为绿水宾，忽乘骢马入咸秦。
为君唱作西河调，日暮偏伤去住人。



   卷566_10 【赠释疏言还道林寺诗】李节 

湘川狺狺兮俗犷且佷，利杀业偷兮吏莫之驯。 
繄释氏兮易暴使仁，释何在兮释在斯文， 
湘水滔滔兮四望何依，猿狖腾拏兮云树飞飞。 
月沉浦兮烟暝山，樯席卷兮橹床闲。偃仰兮啸咏， 
鼓长江兮何时还。主

湘川超忽兮落日啘啘，松覆秋亭兮兰被春苑。 
上人去兮几千里，何日同游兮湘川水。古



   卷566_11 【和柯古穷居苦日喜雨】韦蟾 

贞机澹少思，雅尚防多僻。揽葛犹不畏，劳形同处瘠。 
头焦讵是焚，背汗宁关炙。方欣见润础，那虞悲铄石。 
道与古人期，情难物外适。几怀朱邸绶，颇旷金门藉。 
清奥已萧萧，陈柯将槭槭。玉律诗调正，琼卮酒肠窄。 
衣桁袭中单，浴床抛下绤。黎侯寓于卫，六义非凡格。主



   卷566_12 【岳麓道林寺】韦蟾 

石门迥接苍梧野，愁色阴深二妃寡。广殿崔嵬万壑间， 
长廓诘曲千岩下。静听林飞念佛鸟，细看壁画驮经马。 
暖日斜明螮蝀梁，湿烟散幂鸳鸯瓦。北方部落檀香塑， 
西国文书贝叶写。坏栏迸竹醉好题，窄路垂藤困堪把。 
沈裴笔力斗雄壮，宋杜词源两风雅。他方居士来施斋， 
彼岸上人投结夏。悲我未离扰扰徒，劝我休学悠悠者。 
何时得与刘遗民，同入东林远公社。主



   卷566_13 【上元三首】韦蟾 

新正圆月夜，尤重看灯时。累塔嫌沙细，成文讶笔迟。 
归牛疑燧落，过雁误书迟。生惜兰膏烬，远为隔岁期。斋

举烛光才起，挥毫势竞分。点时惊坠石，挑处接崩云。 
辞异秦丞相，铭非窦冠军。唯愁残焰落，逢玉亦俱焚。知

多宝神光动，生金瑞色浮。照人低入郭，伴月夜当楼。 
熏穴应无取，焚林固有求。夜阑陪玉帐，不见九枝留。斋



   卷566_14 【梅】韦蟾 

高树临溪艳，低枝隔竹繁。何须是桃李，然后欲忘言。 
拟折魂先断，须看眼更昏。谁知南陌草，却解望王孙。古



   卷566_15 【送卢潘尚书之灵武】韦蟾 

贺兰山下果园成，塞北江南旧有名。水木万家朱户暗， 
弓刀千队铁衣鸣。心源落落堪为将，胆气堂堂合用兵。 
却使六番诸子弟，马前不信是书生。古



   卷566_16 【题僧壁】韦蟾 

一竹横檐挂净巾，灶无烟火地无尘。
剃头未必知心法，要且闲于名利人。



   卷566_17 【赠商山僧】韦蟾 

商岭东西路欲分，两间茅屋一溪云。
师言耳重知师意，人是人非不欲闻。



   卷566_18 【长乐驿谑李汤给事题名】韦蟾 

渭水秦川拂眼明，希仁何事寡诗情。
只应学得虞姬婿，书字才能记姓名。



   卷566_19 【句】韦蟾 

争挥钩弋手，竞耸踏摇身。伤颊讵关舞，捧心非效嚬。 
（襄阳风光亭夜宴有妓醉殴赋。见《纪事》）斋



   卷566_20 【赋得寿星见】卢渥 

玄象今何应，时和政亦平。祥为一人寿，色映九霄明。 
皎洁垂银汉，光芒近斗城。含规同月满，表瑞得天清。 
甘露盈条降，非烟向日生。无如此嘉祉，率土荷秋成。斋



   卷566_21 【题嘉祥驿】卢渥 

交亲荣饯洛城空，秉钺戎装上将同。星使自天丹诏下， 
雕鞍照地数程中。马嘶静谷声偏响，旆映晴山色更红。 
到后定知人易化，满街棠树有遗风。斋



   卷566_22 【九华山】郭夔 

岩翠凌云出迥然，岧峣万丈倚秋天。暮风飘送当轩色， 
晓雾斜飞入槛烟。帘卷倚屏双影聚，镜开朱户九条悬。 
画图何必家家有，自有画图来目前。斋



   卷566_23 【送莫仲节状元归省】柳珪 

青骢聚送谪仙人，南国荣亲不及君。椰子味从今日近， 
鹧鸪声向旧山闻。孤猿夜叫三湘月，匹马时侵五岭云。 
想到故乡应腊过，药栏犹有异花薰。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十七 
 
   
　 
　

　
 　



   卷567_1 【津阳门诗】郑嵎 

津阳门北临通逵，雪风猎猎飘酒旗。泥寒款段蹶不进， 
疲童退问前何为。酒家顾客催解装，案前罗列樽与卮。 
青钱琐屑安足数，白醪软美甘如饴。开垆引满相献酬， 
枯肠渴肺忘朝饥。愁忧似见出门去，渐觉春色入四肢。 
主翁移客挑华灯，双肩隐膝乌帽欹。笑云鲐老不为礼， 
飘萧雪鬓双垂颐。问余何往凌寒曦，顾翁枯朽郎岂知。 
翁曾豪盛客不见，我自为君陈昔时。时平亲卫号羽林， 
我才十五为孤儿。射熊搏虎众莫敌，弯弧出入随佽飞。 
此时初创观风楼，檐高百尺堆华榱。楼南更起斗鸡殿， 
晨光山影相参差。其年十月移禁仗，山下栉比罗百司。 
朝元阁成老君见，会昌县以新丰移。幽州晓进供奉马， 
玉珂宝勒黄金羁。五王扈驾夹城路，传声校猎渭水湄。 
羽林六军各出射，笼山络野张罝维。雕弓绣韣不知数， 
翻身灭没皆蛾眉。赤鹰黄鹘云中来，妖狐狡兔无所依。 
人烦马殆禽兽尽，百里腥膻禾黍稀。暖山度腊东风微， 
宫娃赐浴长汤池。刻成玉莲喷香液，漱回烟浪深逶迤。 
犀屏象荐杂罗列，锦凫绣雁相追随。破簪碎钿不足拾， 
金沟残溜和缨緌。上皇宽容易承事，十家三国争光辉。 
绕床呼卢恣樗博，张灯达昼相谩欺。相君侈拟纵骄横， 
日从秦虢多游嬉。朱衫马前未满足，更驱武卒罗旌旗。 
画轮宝轴从天来，云中笑语声融怡。鸣鞭后骑何躞蹀， 
宫妆襟袖皆仙姿。青门紫陌多春风，风中数日残春遗。 
骊驹吐沫一奋迅，路人拥篲争珠玑。八姨新起合欢堂， 
翔鹍贺燕无由窥。万金酬工不肯去，矜能恃巧犹嗟咨。 
四方节制倾附媚，穷奢极侈沽恩私。堂中特设夜明枕， 
银烛不张光鉴帷。瑶光楼南皆紫禁，梨园仙宴临花枝。 
迎娘歌喉玉窈窕，蛮儿舞带金葳蕤。三郎紫笛弄烟月， 
怨如别鹤呼羁雌。玉奴琵琶龙香拨，倚歌促酒声娇悲。 
饮鹿泉边春露晞，粉梅檀杏飘朱墀。金沙洞口长生殿， 
玉蕊峰头王母祠。禁庭术士多幻化，上前较胜纷相持。 
罗公如意夺颜色，三藏袈裟成散丝。蓬莱池上望秋月， 
无云万里悬清辉。上皇夜半月中去，三十六宫愁不归。 
月中秘乐天半间，丁珰玉石和埙篪。宸聪听览未终曲， 
却到人间迷是非。千秋御节在八月，会同万国朝华夷。 
花萼楼南大合乐，八音九奏鸾来仪。都卢寻橦诚龌龊， 
公孙剑伎方神奇。马知舞彻下床榻，人惜曲终更羽衣。 
禄山此时侍御侧，金鸡画障当罘罳。绣do衣褓日屃赑， 
甘言狡计愈娇痴。诏令上路建甲第，楼通走马如飞翚。 
大开内府恣供给，玉缶金筐银簸箕。异谋潜炽促归去， 
临轩赐带盈十围。忠臣张公识逆状，日日切谏上弗疑。 
汤成召浴果不至，潼关已溢渔阳师。御街一夕无禁鼓， 
玉辂顺动西南驰。九门回望尘坌多，六龙夜驭兵卫疲。 
县官无人具军顿，行宫彻屋屠云螭。马嵬驿前驾不发， 
宰相射杀冤者谁。长眉鬓发作凝血，空有君王潜涕洟。 
青泥坂上到三蜀，金堤城边止九旂。移文泣祭昔臣墓， 
度曲悲歌秋雁辞。明年尚父上捷书，洗清观阙收封畿。 
两君相见望贤顿，君臣鼓舞皆歔欷。宫中亲呼高骠骑， 
潜令改葬杨真妃。花肤雪艳不复见，空有香囊和泪滋。 
銮舆却入华清宫，满山红实垂相思。飞霜殿前月悄悄， 
迎春亭下风飔飔。雪衣女失玉笼在，长生鹿瘦铜牌垂。 
象床尘凝罨飒被，画檐虫网颇梨碑。碧菱花覆云母陵， 
风篁雨菊低离披。真人影帐偏生草，果老药堂空掩扉。 
鼎湖一日失弓剑，桥山烟草俄霏霏。空闻玉碗入金市， 
但见铜壶飘翠帷。开元到今逾十纪，当初事迹皆残隳。 
竹花唯养栖梧凤，水藻周游巢叶龟。会昌御宇斥内典， 
去留二教分黄缁。庆山污潴石瓮毁，红楼绿阁皆支离。 
奇松怪柏为樵苏，童山眢谷亡嶮巇，烟中壁碎摩诘画， 
云间字失玄宗诗。石鱼岩底百寻井，银床下卷红绠迟。 
当时清影荫红叶，一旦飞埃埋素规。韩家烛台倚林杪， 
千枝灿若山霞摛。昔年光彩夺天月，昨日销熔当路岐。 
龙宫御榜高可惜，火焚牛挽临崎峗。孔雀松残赤琥珀， 
鸳鸯瓦碎青琉璃。今我前程能几许，徒有馀息筋力羸。 
逢君话此空洒涕，却忆欢娱无见期。主翁莫泣听我语， 
宁劳感旧休吁嘻。河清海宴不难睹，我皇已上升平基。 
湟中土地昔湮没，昨夜收复无疮痍。戎王北走弃青冢， 
虏马西奔空月支。两逢尧年岂易偶，愿翁颐养丰肤肌。 
平明酒醒便分首，今夕一樽翁莫违。主



   卷567_2 【春日即事】崔橹 

一百五日又欲来，梨花梅花参差开。行人自笑不归去， 
瘦马独吟真可哀。杏酪渐香邻舍粥，榆烟将变旧炉灰。 
画桥春暖清歌夜，肯信愁肠日九回。主



   卷567_3 【春晚岳阳言怀二首】崔橹 

烟花零落过清明，异国光阴老客情。云梦夕阳愁里色， 
洞庭春浪坐来声。天边一与旧山别，江上几看芳草生。 
独倚阑干意难写，暮笳呜咽调孤城。主

翠烟如钿柳如环，晴倚南楼独看山。江国草花三月暮， 
帝城尘梦一年间。虚舟尚叹萦难解，飞鸟空惭倦未还。 
何以不羁詹父伴，睡烟歌月老潺潺。斋



   卷567_4 【过蛮溪渡】崔橹 

绿杨如发雨如烟，立马危桥独唤船。山口断云迷旧路， 
渡头芳草忆前年。身随远道徒悲梗，诗卖明时不直钱。 
归去楚台还有计，钓船春雨日高眠。斋



   卷567_5 【岸梅】崔橹 

含情含怨一枝枝，斜压渔家短短篱。惹袖尚馀香半日， 
向人如诉雨多时。初开偏称雕梁画，未落先愁玉笛吹。 
行客见来无去意，解帆烟浦为题诗。斋



   卷567_6 【重阳日次荆南路经武宁驿】崔橹 

茱萸冷吹溪口香，菊花倒绕山脚黄。家山去此强百里， 
弟妹待我醉重阳。风健早鸿高晓景，露清圆碧照秋光。 
莫看时节年年好，暗送搔头逐手霜。斋



   卷567_7 【述怀】崔橹 

白首成何事，无欢可替悲。空馀酒中兴，犹似少年时。知



   卷567_8 【三月晦日送客】崔橹 

野酌乱无巡，送君兼送春。明年春色至，莫作未归人。斋



   卷567_9 【华清宫三首】崔橹 

草遮回磴绝鸣銮，云树深深碧殿寒。
明月自来还自去，更无人倚玉栏干。

障掩金鸡蓄祸机，翠华西拂蜀云飞。
珠帘一闭朝元阁，不见人归见燕归。

门横金锁悄无人，落日秋声渭水滨。
红叶下山寒寂寂，湿云如梦雨如尘。



   卷567_10 【题云梦亭】崔橹 

薄烟如梦雨如尘，霜景晴来却胜春。
好住池西红叶树，何年今日伴何人。



   卷567_11 【有酒失于虔州陆郎中肱，以诗谢之】崔橹 

醉时颠蹶醒时羞，麹糵推人不自由。
叵耐一双穷相眼，不堪花卉在前头。



   卷567_12 【闻笛（一作华清宫）】崔橹 

银河漾漾月晖晖，楼碍星边织女机。
横玉叫云天似水，满空霜逐一声飞。



   卷567_13 【山路见花】崔橹 

晓红初拆露香新，独立空山冷笑人。
春意自知无主惜，恣风吹逐马蹄尘。



   卷567_14 【暮春对花】崔橹 

病香无力被风欺，多在青苔少在枝。
马上行人莫回首，断君肠是欲残时。



   卷567_15 【句】崔橹 

强半瘦因前夜雪，数枝愁向晚天来。（《梅花》。 
以下并见《摭言》）主

无人解把无尘袖，盛取残香尽日怜。（《莲花》）知

一番春雨吹巢冷，半朵山花咽觜香。（《山鹊》）古

云生柱础降龙地，露洗林峦放鹤天。斋

菱叶乍翻人采后，荇花初没舸行时。（池上，见《诗史》）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十八 
 
   
　 
　

　
 　



   卷568_1 【乌夜号】李群玉 

层波隔梦渚，一望青枫林。有鸟在其间，达晓自悲吟。 
是时月黑天，四野烟雨深。如闻生离哭，其声痛人心。 
悄悄夜正长，空山响哀音。远客不可听，坐愁华发侵。 
既非蜀帝魂，恐是桓山禽。四子各分散，母声犹至今。古



   卷568_2 【升仙操】李群玉 

嬴女去秦宫，琼笙飞碧空。凤台闭烟雾，鸾吹飘天风。 
复闻周太子，亦遇浮丘公。丛簧发天弄，轻举紫霞中。 
浊世不久驻，清都路何穷。一去霄汉上，世人那得逢。古



   卷568_3 【雨夜呈长官】李群玉 

远客坐长夜，雨声孤寺秋。请量东海水，看取浅深愁。 
愁穷重于山，终年压人头。朱颜与芳景，暗赴东波流。 
鳞翼思风水，青云方阻修。孤灯冷素艳，虫响寒房幽。 
借问陶渊明，何物号忘忧。无因一酩酊，高枕万情休。斋



   卷568_4 【小弟艎南游近书来】李群玉 

湘南客帆稀，游子寡消息。经时停尺素，望尽云边翼。 
笑言频梦寐，独立想容色。落景无来人，修江入天白。 
停停倚门念，瑟瑟风雨夕。何处泊扁舟，迢递湍波侧。 
秋归旧窗竹，永夜一凄寂。吟尔鶺鴒篇，中宵慰相忆。主



   卷568_5 【赠方处士】李群玉 

白衣方外人，高闲溪中鹤。无心恋稻粱，但以林泉乐。 
赤霄终得意，天池俟飞跃。岁晏入帝乡，期君在寥廓。斋



   卷568_6 【秋怨】李群玉 

瑟瑟凉海气，西来送愁容。金风死绿蕙，玉露生寒松。 
所思在溟碧，无因一相逢。登楼睇去翼，目尽沧波重。 
虚窗度流萤，斜月啼幽蛩。疏红落残艳，冷水凋芙蓉。 
岁暮空太息，年华逐遗踪。凝情耿不寐，揽涕起疏慵。主



   卷568_7 【感春】李群玉 

春情不可状，艳艳令人醉。暮水绿杨愁，深窗落花思。 
吴宫新暖日，海燕双飞至。秋思逐烟光，空濛满天地。斋



   卷568_8 【山中秋夕】李群玉 

抱琴出南楼，气爽浮云灭。松风吹天箫，竹路踏碎月。 
后山鹤唳定，前浦荷香发。境寂良夜深，了与人间别。古



   卷568_9 【将游罗浮登广陵楞伽台别羽客】李群玉 

清远登高台，晃朗纵览历。濯泉唤仙风，于此荡灵魄。 
冷光邀远目，百里见海色。送云归蓬壶，望鹤灭秋碧。 
波澜收日气，天自回澄寂。百越落掌中，十洲点空白。 
身居飞鸟上，口咏玄元籍。飘如出尘笼，想望吹箫客。 
冥冥人间世，歌笑不足惜。朅来罗浮巅，披云炼琼液。 
谢公云岑兴，可以蹑高迹。吾将抱瑶琴，绝境纵所适。知



   卷568_10 【卢溪道中】李群玉 

晓发潺湲亭，夜宿潺湲水。风篁扫石濑，琴声九十里。 
光奔觉来眼，寒落梦中耳。曾向三峡行，巴江亦如此。主



   卷568_11 【湖中古愁三首】李群玉 

凉风西海来，直渡洞庭水。翛翛木叶下，白浪连天起。 
蘅兰委皓雪，百草一时死。摧残负志人，感叹何穷已。斋

昔我睹云梦，穷秋经汨罗。灵均竟不返，怨气成微波。 
奠桂开古祠，朦胧入幽萝。落日潇湘上，凄凉吟九歌。知

南云哭重华，水死悲二女。天边九点黛，白骨迷处所。 
朦胧波上瑟，清夜降北渚。万古一双魂，飘飘在烟雨。斋



   卷568_12 【别狄佩（梁公玄孙，旅于南国）】李群玉 

翠竹不着花，凤雏长忍饥。未开凡霄翮，空把碧梧枝。 
圣人奏云韶，祥凤一来仪。文章耀白日，众鸟莫敢窥。 
郁抑不自言，凡鸟何由知。当看九千仞，飞出太平时。斋



   卷568_13 【古镜】李群玉 

明月何处来，朦胧在人境。得非轩辕作，妙绝世莫并。 
瑶匣开旭日，白电走孤影。泓澄一尺天，彻底寒霜景。 
冰辉凛毛发，使我肝胆冷。忽惊行深幽，面落九秋井。 
云天入掌握，爽朗神魂净。不必负局仙，金沙发光炯。 
阴沉蓄灵怪，可与天地永。恐为悲龙吟，飞去在俄顷。知



   卷568_14 【我思何所在】李群玉 

我思何所在，乃在阳台侧。良宵相望时，空此明月色。 
归魂泊湘云，飘荡去不得。觉来理舟楫，波浪春湖白。 
烟光浩楚秋，瑶草不忍摘。因书天末心，系此双飞翼。知



   卷568_15 【送萧绾之桂林（时群玉游豫章）】李群玉 

兰香佩兰人，弄兰兰江春。尔为兰林秀，芳藻惊常伦。 
灿灿凤池裔，一毛今再新。竹花不给口，憔悴清湘滨。 
一朝南溟飞，彩翮不可亲。苍梧云水晚，离思空凝颦。 
我亦纵烟棹，西浮彭蠡津。丈夫未虎变，落魄甘风尘。 
大禹惜寸阴，况我无才身。流光销道路，以此生嗟辛。 
万里阔分袂，相思杳难申。桂水秋更碧，寄书西上鳞。主



   卷568_16 【感兴四首】李群玉 

子云吞白凤，遂吐太玄书。幽微十万字，枝叶何扶疏。 
婉娈猛虎口，甘言累其初。一睹美新作，斯瑕安可除。斋

昔窃不死药，奔空有嫦娥。盈盈天上艳，孤洁栖金波。 
织女了无语，长宵隔银河。轧轧挥素手，几时停玉梭。知

洞房三五夕，金釭凝焰灭。美人抱云和，斜倚纱窗月。 
沈吟想幽梦，闺思深不说。弦冷玉指寒，含颦待明发。斋

朔雁衔边秋，寒声落燕代。先惊愁人耳，颜发潜消改。 
凝云蔽洛浦，梦寐劳光彩。天边无书来，相思泪成海。知



   卷568_17 【将之吴越留别坐中文酒诸侣】李群玉 

秋色满水国，江湖兴萧然。氛埃敛八极，万里净澄鲜。 
涔浦纵孤棹，吴门渺三千。回随衡阳雁，南入洞庭天。 
早闻陆士龙，矫掌跨山川。非思鲈鱼脍，且弄五湖船。 
暝泊远浦霞，晓饭芦洲烟。风流访王谢，佳境恣洄沿。 
霜剪别岸柳，香枯北池莲。岁华坐摇落，寂寂感流年。 
明朝即漂萍，离憾无由宣。相思空江上，何处金波圆。主



   卷568_18 【大云池泛舟】李群玉 

九月莲花死，萍枯霜水清。船浮天光远，棹拂翠澜轻。 
古木□□□，了无烟霭生。游鳞泳皎洁，洞见逍遥情。 
渔父一曲歌，沧浪遂知名。未知斯水上，可以濯吾缨。主



   卷568_19 【送友人之峡】李群玉 

东吴有赋客，愿识阳台仙。彩毫飞白云，不减郢中篇。 
楚水五月浪，轻舟入暮烟。巫云多感梦，桂楫早回旋。斋



   卷568_20 【登宜春醉宿景星寺寄郑判官兼简空上人】李群玉 

晓发碧水阳，暝宿金山寺。松风洒寒雨，淅沥醒馀醉。 
夜中香积饭，蔬粒俱精异。境寂灭尘愁，神高得诗思。 
皎皎荥阳子，芳春富才义。涨海豁心源，冰壶见门地。 
碧霄有鸠序，未展联行翅。俱笑一尺绳，三年绊骐骥。 
摧藏担簦客，郁抑胸襟事。名业尔未从，临风嘿舒志。 
一身渺云岭，中夜空涕泗。侧枕对孤灯，衾寒不成寐。 
粮薪极桂玉，大道生榛刺。耻息恶木阴，难书剑歌意。 
扬鞭入莽苍，山驿凌烟翠。越鸟日南飞，芳音愿相次。主



   卷568_21 【江楼独酌怀从叔】李群玉 

水国发爽气，川光静高秋。酣歌金尊醁，送此清风愁。 
楚色忽满目，滩声落西楼。云翻天边叶，月弄波上钩。 
芳意长摇落，蘅兰谢汀洲。长吟碧云合，怅望江之幽。主



   卷568_22 【登章华楼】李群玉 

楚子故宫地，苍然云水秋。我来览从事，落景空生愁。 
伯业没荆棘，雄图成古丘。沈吟问鼎语，但见东波流。 
征鸿引乡心，一去何悠悠。晴湖碧云晚，暝色空高楼。 
迢递趋远峤，微茫入孤舟。空路不堪望，西风白浪稠。知



   卷568_23 【骢马】李群玉 

浮云何权奇，绝足世未知。长嘶清海风，蹀躞振云丝。 
由来渥洼种，本是苍龙儿。穆满不再活，无人昆阆骑。 
若识跃峤怯，宁劳耀金羁。青刍与白水，空笑驽骀肥。 
伯乐傥一见，应惊耳长垂。当思八荒外，逐日向瑶池。古



   卷568_24 【赠方处士兼以写别】李群玉 

天与云鹤情，人间恣诗酒。龙宫奉采觅，澒洞一千首。 
清如南薰丝，韵若黄钟吼。喜于风骚地，忽见陶谢手。 
籍籍九江西，篇篇在人口。芙蓉为芳菲，未落诸花后。 
所知心眼大，别自开户牖。才力似风鹏，谁能算升斗。 
无营傲云竹，琴帙静为友。鸾凤戢羽仪，骐骥在郊薮。 
镜湖春水绿，越客忆归否。白衣四十秋，逍遥一何久。 
此身无定迹，又逐浮云走。离思书不穷，残阳落江柳。古



   卷568_25 【湘西寺霁夜】李群玉 

雨过琉璃宫，佳兴浩清绝。松风冷晴滩，竹路踏碎月。 
月波荡如水，气爽星朗灭。皓夜千树寒，峥嵘万岩雪。 
后山鹤唳断，前池荷香发。境寂凉夜深，神思空飞越。古



   卷568_26 【伤思】李群玉 

八月白露浓，芙蓉抱香死。红枯金粉堕，寥落寒塘水。 
西风团叶下，叠縠参差起。不见棹歌人，空垂绿房子。知



   卷568_27 【送郑京昭之云安】李群玉 

君吟高唐赋，路过巫山渚。莫令巫山下，幽梦惹云雨。 
往事几千年，芬菲今尚传。空留荆王馆，岩嶂深苍然。 
楚水五月浪，轻舟入蘋烟。送君扬楫去，愁绝郢城篇。知



   卷568_28 【送处士自番禺东游便归苏台别业】李群玉 

哑轧暮江上，橹声摇落心。宛陵三千里，路指吴云深。 
莼菜动归兴，忽然闻会吟。南浮龙川月，东下敬亭岑。 
多君咏逍遥，结萝碧溪阴。高笼华表鹤，静对幽兰琴。 
汗漫江海思，傲然抽冠簪。归屿未云寂，还家应追寻。 
二陆文苑秀，岧峣怀所钦。惜我入洛晚，不睹双南金。 
江左风流尽，名贤成古今。送君无限意，别酒但加斟。主



   卷568_29 【法华微上人盛话金山境胜，旧游在目，吟成此篇】李群玉 

江上青莲宫，人间蓬莱岛。烟霞与波浪，隐映楼台好。 
潮门梵音静，海日天光早。愿与灵鹫人，吟经此终老。斋



   卷568_30 【洞庭入澧江寄巴丘故人】李群玉 

四月桑半枝，吴蚕初弄丝。江行好风日，燕舞轻波时。 
去事旋成梦，来欢难预期。唯凭东流水，日夜寄相思。古



   卷568_31 【自澧浦东游江表，途出巴丘，投员外从公虞】李群玉 

短翮后飞者，前攀鸾鹤翔。力微应万里，矫首空苍苍。 
谁昔探花源，考槃西岳阳。高风动商洛，绮皓无馨香。 
一朝下蒲轮，清辉照岩廊。孤醒立众醉，古道何由昌。 
经术震浮荡，国风扫齐梁。文襟即玄圃，笔下成琳琅。 
霞水散吟啸，松筠奉琴觞。冰壶避皎洁，武库羞锋铓。 
小子书代耕，束发颇自强。艰哉水投石，壮志空摧藏。 
十年侣龟鱼，垂头在沅湘。巴歌掩白雪，鲍肆埋兰芳。 
骚雅道未丧，何忧名不彰。饥寒束困厄，默塞飞星霜。 
百志不成一，东波掷年光。尘生脱粟甑，万里违高堂。 
中夜恨火来，焚烧九回肠。平明梁山泪，缘枕沾匡床。 
依泊洞庭波，木叶忽已黄。哀砧捣秋色，晓月啼寒螀。 
复此棹孤舟，云涛浩茫茫。朱门待媒势，短褐谁揄扬。 
仰羡野陂凫，无心忧稻粱。不如天边雁，南北皆成行。 
男儿白日间，变化未可量。所希困辱地，剪拂成腾骧。 
咋笔话肝肺，咏兹枯鱼章。何由首西路，目断白云乡。古



   卷568_32 【洞庭驿楼雪夜宴集，奉赠前湘州张员外】李群玉 

昔与张湘州，闲登岳阳楼。目穷衡巫表，兴尽荆吴秋。 
掷笔落郢曲，巴人不能酬。是时簪裾会，景物穷冥搜。 
误忝玳筵秀，得陪文苑游。几篇云楣上，风雨沉银钩。 
□□□□□，□□□沧洲。童儿待郭伋，竹马空迟留。 
路指云汉津，谁能吟四愁。银壶傲海雪，青管罗名讴。 
贱子迹未安，谋身拙如鸠。分随烟霞老，岂有风云求。 
不逐万物化，但贻知己羞。方穷立命说，战胜心悠悠。 
不然蹲会稽，钩下三五牛。所期波涛助，燀赫呈吞舟。斋



   卷568_33 【送郑子宽弃官东游便归女几】李群玉 

八月湖浸天，扬帆入秋色。岷峨雪气来，寒涨潇湘碧。 
子真冥鸿志，不逐笼下翼。九女叠云屏，於焉恣栖息。 
新诗山水思，静入陶谢格。困醉松花春，追攀紫烟客。 
相逢十年旧，嚬笑等欢慽。一饭玉露蔬，中肠展堆积。 
停食不尽意，倾意怅可惜。云水一分飞，离忧洞庭侧。 
回车三乡路，仙菊正堪摘。寄谢杜兰香，何年别张硕。古



   卷568_34 【长沙九日登东楼观舞】李群玉 

南国有佳人，轻盈绿腰舞。华筵九秋暮，飞袂拂云雨。 
翩如兰苕翠，婉如游龙举。越艳罢前溪，吴姬停白纻。知

慢态不能穷，繁姿曲向终。低回莲破浪，凌乱雪萦风。 
坠珥时流盻，修裾欲溯空。唯愁捉不住，飞去逐惊鸿。斋



   卷568_35 【龙山人惠石廪方及团茶】李群玉 

客有衡岳隐，遗余石廪茶。自云凌烟露，采掇春山芽。 
珪璧相压叠，积芳莫能加。碾成黄金粉，轻嫩如松花。 
红炉爨霜枝，越儿斟井华。滩声起鱼眼，满鼎漂清霞。 
凝澄坐晓灯，病眼如蒙纱。一瓯拂昏寐，襟鬲开烦拏。 
顾渚与方山，谁人留品差？持瓯默吟味，摇膝空咨嗟。知



   卷568_36 【宿鸟远峡化台遇风雨】李群玉 

孤鹤长松颠，独宿万岩雨。龙湫在石脚，引袂时一取。 
惊风折乔木，飞焰猎窗户。半夜霹雳声，高斋有人语。主



   卷568_37 【岳阳春晚】李群玉 

不觉春物老，块然湖上楼。云沙鹧鸪思，风日沅湘愁。 
去翼灭云梦，来帆指昭丘。所嗟芳桂晚，寂寞对汀洲。斋



   卷568_38 【汉阳春晚】李群玉 

汉阳抱青山，飞楼映湘渚。白云蔽黄鹤，绿树藏鹦鹉。 
凭高送春目，流恨伤千古。遐思祢衡才，令人怨黄祖。古



   卷568_39 【将离澧浦置酒野屿奉怀沈正字昆弟三人联登高第】李群玉 

春月三改兔，花枝成绿阴。年光东流水，浩叹伤羁心。 
酌桂烟屿晚，鴂鸣江草深。良图一超忽，万恨空相寻。 
上国刈翘楚，才微甘陆沉。无灯假贫女，有泪沾牛衾。 
衡岳三麒麟，各振黄钟音。卿云被文彩，芳价摇词林。 
夫子芸阁英，养鳞湘水浔。晴沙踏兰菊，隐几当青岑。 
明月洞庭上，悠扬挂离襟。停觞一摇笔，聊寄生刍吟。知



   卷568_40 【湘中别成威闍黎】李群玉 

至哉彼上人，冰霜凛规则。游心杳何境，宴坐入冥默。 
解空与密行，名腊信崇德。吐论驾秋涛，龙宫发胸臆。 
群迷行大夜，浩浩一昏黑。赤水千丈深，玄珠几人得。 
持杯挹溟涨，至理安可测。宁假喻芭蕉，真成嗅薝卜。 
松声扫白月，霁夜来静域。清梵罢法筵，天香满衣襋。 
何方济了岸，祗仗慈航力。愿与十八贤，同栖翠莲国。主



   卷568_41 【别尹炼师】李群玉 

吾家五千言，至道悬日月。若非函谷令，谁注流沙说。 
多君飞升志，机悟独超拔。学道玉笥山，烧丹白云穴。 
南穷衡疑秀，采药历幽绝。夜卧瀑布风，朝行碧岩雪。 
洞宫四百日，玉籍恣探阅。徒以菌蟪姿，缅攀修真诀。 
尘笼罩浮世，遐思空飞越。一罢棋酒欢，离情满寥泬。 
愿骑紫盖鹤，早向黄金阙。城市不可留，尘埃秽仙骨。斋



   卷568_42 【饭僧】李群玉 

好读天竺书，为寻无生理。焚香面金偈，一室唯巾水。 
交信方外言，二三空门子。峻范照秋霜，高标掩僧史。 
清晨洁蔬茗，延请良有以。一落喧哗竞，栖心愿依止。 
奔曦入半百，冉冉颓濛汜。云泛名利心，风轻是非齿。 
向为情爱缚，未尽金仙旨。以静制猿心，将虞瞥然起。 
纶巾与藜杖，此意真已矣。他日云壑间，来寻幽居士。古



   卷568_43 【赠回雪】李群玉 

回雪舞萦盈，萦盈若回雪。腰支一把玉，只恐风吹折。 
如能买一笑，满斗量明月。安得金莲花，步步承罗袜。知



   卷568_44 【将之京国赠薛员外】李群玉 

黄叶下空馆，寂寥寒雨愁。平居岁华晏，络纬啼林幽。 
节物凋壮志，咄嗟不能休。空怀赵鞅叹，变化良无由。 
所思杳何知，侧身仰皇州。苍烟晦楚野，寒浪埋昭丘。 
赵壹赋命薄，陈思多世忧。翻然羡鱼鸟，畅矣山川游。 
薛公龙泉姿，其气在斗牛。南冠束秀发，白石劳悲讴。 
圭衮照崇阅，文儒嗣箕裘。旷然方寸地，霁海浮云舟。 
澧浦一遗佩，郢南再悲秋。叫阍路既阻，浩荡怀灵修。 
莫奏武溪笛，且登仲宣楼。亨通与否闭，物理相沉浮。 
天子坐宣室，夔龙奉谟猷。行当赐环去，岂作遗贤羞。斋



   卷568_45 【送魏珪觐省】李群玉 

木落楚色深，风高浪花白。送君飞一叶，鸟逝入空碧。 
猗欤白华秀，伤心倚门夕。不知云涨遥，万里看咫尺。 
萧萧青枫岸，去掩江山宅。离觞有黄花，节物助凄戚。 
潇湘入da桂，一路萦水石。烟萝拂行舟，玉濑锵枕席 
多君林泉趣，耽玩日成癖。长啸凌清晖，襟情当雪涤。 
登龙屈指内，飞誉甚籍籍。未折月中枝，宁随宋都鶂。 
曰余吞声地，举足伤瓦砾。见尔一开颜，温明乃珠璧。 
春风到云峤，把酒时相忆。豆蔻花入船，鹧鸪啼送客。 
飏天与瘴海，此去备沿历。珍重春官英，加餐数刀帛。知



   卷568_46 【始忝四座奏状闻荐蒙恩授官旋进歌诗延英宣…二十四韵】李群玉 

两鬓有二毛，光阴流浪中。形骸日土木，志气随云风。 
冥默楚江畔，萧条林巷空。幽鸟事翔翥，敛翼依蒿蓬。 
一饭五放箸，愀然念途穷。孟门在步武，所向何由通。 
只征大易言，物否不可终。庶期白雪调，一奏惊凡聋。 
昨忝丞相召，扬鞭指冥鸿。姓名挂丹诏，文句飞天聪。 
解薜龙凤署，怀铅兰桂丛。声名仰闻见，烟汉陪高踪。 
峨峨群玉山，肃肃紫殿东。神飙泛钟漏，佳气浮筠松。 
自顾珉玞璞，何缘侣圭琮。群贤垂重价，省已增磨砻。 
天子栖穆清，三台付夔龙。九霄降雨露，万国望时雍。 
巍巍致君期，勋华将比崇。承天四柱石，嶷若窥衡嵩。 
日见帝道升，谋猷垂景钟。寰瀛纳寿域，翔泳皆冲融。 
百神俨云亭，伫将告成功。吾徒事文藻，骧首歌登封。古



   卷568_47 【穆天子】李群玉 

穆满恣逸志，而轻天下君。一朝得八骏，逐日西溟濆。 
寂漠崦嵫幽，绝迹留空文。三千閟宫艳，怨绝宁胜云。 
或言帝轩辕，乘龙凌紫氛。桥山葬弓剑，暧昧竟难分。 
不思五弦琴，作歌咏南薰。但听西王母，瑶池吟白云。斋



   卷568_48 【广州重别方处士之封川（久约同游罗浮期素秋而行）】李群玉 

楚国傲名客，九州遍芳声。白衣谢簪绂，云卧重岩扃。 
长波飞素舸，五月下南溟。大笑相逢日，天边作酒星。古

七年一云雨，常恨辉容隔。天末又分襟，离忧鬓堪白。 
愿回凌潮楫，且著登山屐。共期罗浮秋，与子醉海色。主



   卷568_49 【洞庭遇秋】李群玉 

尘愁老来颜，久与江山隔。逍遥澄湖上，洗眼见秋色。 
凉波弄轻棹，湖月生远碧。未减遥客情，西望杳何极。斋



   卷568_50 【寄短书歌】李群玉 

骨肉萍蓬各天末，十度附书九不达。孤台冷眼无来人， 
楚水秦天莽空阔。翔雁横秋过洞庭，西风落日浪峥嵘。 
三年音信凝颦外，一曲哀歌白发生。斋



   卷568_51 【王内人琵琶引】李群玉 

檀槽一曲黄钟羽，细拨紫云金凤语。万里胡天海寒秋， 
分明弹出风沙愁。三千宫嫔推第一，敛黛倾鬟艳兰室。 
嬴女停吹降浦箫，嫦娥净掩空波瑟。翠幕横云蜡焰光， 
银龙吐酒菊花香，皓魄翻（下缺）主



   卷568_52 【醒起独酌怀友】李群玉 

西风静夜吹莲塘，芙蓉破红金粉香。摘花把酒弄秋芳， 
吴云楚水愁茫茫。美人此夕不入梦，独宿高楼明月凉。斋



   卷568_53 【竞渡时在湖外偶为成章】李群玉 

雷奔电逝三千儿，彩舟画楫射初晖。喧江雷鼓鳞甲动， 
三十六龙衔浪飞。灵均昔日投湘死，千古沉魂在湘水。 
绿草斜烟日暮时，笛声幽远愁江鬼。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百六十九 
 
   
　 
　

　
 　



   卷569_1 【新荷】李群玉 

田田八九叶，散点绿池初。嫩碧才平水，圆阴已蔽鱼。 
浮萍遮不合，弱荇绕犹疏。增在春波底，芳心卷未舒。斋



   卷569_2 【初月二首】李群玉 

滟滟流光浅，娟娟泛露轻。云间龙爪落，帘上玉钩明。 
桂树枝犹小，仙人影未成。欲为千里别，倚幌独含情。古

凝颦立户前，细魄向娟娟。破镜徒相问，刀头恐隔年。 
轻轻摇远水，脉脉下春烟。别后春江上，随人何处圆。主



   卷569_3 【石潴】李群玉 

古岸陶为器，高林尽一焚。焰红湘浦口，烟浊洞庭云。 
迥野煤飞乱，遥空爆响闻。地形穿凿势，恐到祝融坟。斋



   卷569_4 【云安】李群玉 

滩恶黄牛吼，城孤白帝秋。水寒巴字急，歌迥竹枝愁。 
树暗荆王馆，云昏蜀客舟。瑶姬不可见，行雨在高丘。古



   卷569_5 【石头城】李群玉 

伯业随流水，寒芜上古城。长空横海色，断岸落潮声。 
八极悲扶拄，五湖来止倾。东南天子气，扫地入函京。知



   卷569_6 【湖阔】李群玉 

楚色笼青草，秋风洗洞庭。夕霏生水寺，初月尽云汀。 
棹响来空阔，渔歌发杳冥。欲浮阑下艇，一到斗牛星。主



   卷569_7 【失鹤】李群玉 

瑶台烟雾外，一去不回心。清海蓬壶远，秋风碧落深。 
堕翎留片雪，雅操入孤琴。岂是笼中物，云萝莫更寻。斋



   卷569_8 【腊夜雪霁月彩交光开阁临轩竟睡不得…寄江陵副使杜中丞】李群玉 

月华临霁雪，皓彩射貂裘。桂酒寒无醉，银笙冻不流。 
怀哉梁苑客，思作剡溪游。竟夕吟琼树，川途恨阻修。古



   卷569_9 【长沙陪裴大夫登北楼】李群玉 

岩嶂随高步，琴尊奉胜游。金风吹绿簟，湘水入朱楼。 
朗抱云开月，高情鹤见秋。登临多暇日，非为赋消忧。知



   卷569_10 【登蒲涧寺后二岩三首】李群玉 

五仙骑五羊，何代降兹乡。涧有尧年韭，山馀禹日粮。 
楼台笼海色，草树发天香。浩啸波光里，浮溟兴甚长。主

行尽崎岖路，惊从汗漫游。青天豁眼快，碧海醒心秋。 
便欲寻河汉，因之犯斗牛。九霄身自致，何必遇浮丘。古

南溟吞越绝，极望碧鸿濛。龙渡潮声里，雷喧雨气中。 
赵佗丘垄灭，马援鼓鼙空。遐想鱼鹏化，开襟九万风。主



   卷569_11 【早鸿】李群玉 

木落波浪动，南飞闻夜鸿。参差天汉雾，嘹唳月明风。 
野水莲茎折，寒泥稻穗空。无令一行侣，相失五湖中。斋



   卷569_12 【旅泊】李群玉 

摇落江天里，飘零倚客舟。短篇才遣闷，小酿不供愁。 
沙雨潮痕细，林风月影稠。书空闲度日，深拥破貂裘。古



   卷569_13 【半醉】李群玉 

处俗常如病，看花亦似秋。若无时复酒，宁遣镇长愁。 
渐觉身非我，都迷蝶与周。何烦五色药，尊下即丹丘。知



   卷569_14 【昼寐】李群玉 

筠桂晚萧疏，任人嘲宰予。鸟惊林下梦，风展枕前书。 
正作庄生蝶，谁知惠子鱼。人间无乐事，直拟到华胥。主



   卷569_15 【晚莲】李群玉 

露冷芳意尽，稀疏空碧荷。残香随暮雨，枯蕊堕寒波。 
楚客罢奇服，吴姬停棹歌。涉江无可寄，幽恨竟如何。斋



   卷569_16 【将之番禺留别湖南府幕】李群玉 

本乏烟霞志，那随鸳鹭游。一枝仍未定，数粒欲何求。 
溟涨道途远，荆吴云雪愁。会登梅岭翠，南翥入炎洲。古



   卷569_17 【宵民】李群玉 

大雅无忧怨，宵民有爱憎。鲁侯天不遇，臧氏尔何能。 
惨惨心如虺，营营舌似蝇。谁于销骨地，一鉴玉壶冰。知



   卷569_18 【吾道】李群玉 

吾道成微哂，时情付绝言。凤兮衰已尽，犬也吠何繁。 
轻重忧衡曲，妍媸虑镜昏。方忻耳目净，谁到翟公门。主



   卷569_19 【与三山人夜话（一作与濮阳夏侯吴三山人夜话）】李群玉 

静谈云鹤趣，高会两三贤。酒思弹琴夜，茶芳向火天。 
兔裘堆膝暖，鸠杖倚床偏。各厌池笼窄，相看意浩然。斋



   卷569_20 【春寒】李群玉 

拨火垂帘夕，将暄向冷天。闷斟壶酒暖，愁听雨声眠。 
处世心悠尔，干时思索然。春光看已半，明日又藏烟。古



   卷569_21 【广江驿饯筵留别】李群玉 

别筵欲尽秋，一醉海西楼。夜雨寒潮水，孤灯万里舟。 
酒飞鹦鹉重，歌送鹧鸪愁。惆怅三年客，难期此处游。知



   卷569_22 【桑落洲】李群玉 

九江寒露夕，微浪北风生。浦屿渔人火，蒹葭凫雁声。 
颓云晦庐岳，微鼓辨湓城。远忆天边弟，曾从此路行。主



   卷569_23 【杜门】李群玉 

且咏闲居赋，飞翔去未能。春风花屿酒，秋雨竹溪灯。 
世路变陵谷，时情验友朋。达生书一卷，名利付春冰。斋



   卷569_24 【池州封员外郡斋双鹤丹顶霜翎仙态浮旷罢政之日因呈此章】李群玉 

潇洒二白鹤，对之高兴清。寒溪侣云水，朱阁伴琴笙。 
顾慕稻粱惠，超遥江海情。应携帝乡去，仙阙看飞鸣。古



   卷569_25 【经费拾遗所居呈封员外】李群玉 

云卧竟不起，少微空陨光。唯应孔北海，为立郑公乡。 
旧馆苔藓合，幽斋松菊荒。空馀书带草，日日上阶长。知



   卷569_26 【送秦炼师】李群玉 

紫府静沈沈，松轩思别琴。水流宁有意，云泛本无心。 
锦洞桃花远，青山竹叶深。不因时卖药，何路更相寻。主



   卷569_27 【湘阴县送迁客北归】李群玉 

不须留薏苡，重遣世人疑。瘴染面如檗，愁熏头似丝。 
黄梅住雨外，青草过湖时。今日开汤网，冥飞亦未迟。斋



   卷569_28 【九日陪崔大夫宴清河亭】李群玉 

玉醴浮金菊，云亭敞玳筵。晴山低画浦，斜雁远书天。 
谢胱离都日，殷公出守年。不知瑶水宴，谁和白云篇。古



   卷569_29 【送房处士闲游】李群玉 

采药陶贞白，寻山许远游。刀圭藏妙用，岩洞契冥搜。 
花月三江水，琴尊一叶舟。羡君随野鹤，长揖稻粱愁。知



   卷569_30 【赠花】李群玉 

酒为看花酝，花须趁酒红。莫令芳树晚，使我绿尊空。 
金谷园无主，桃源路不通。纵非乘露折，长短尽随风。主



   卷569_31 【洞庭风雨二首】李群玉 

面南一片黑，俄起北风颠。浪泼巴陵树，雷烧鹿角田。 
鱼龙方簸荡，云雨正喧阗。想赭君山日，秦皇怒赫然。斋

巨浸吞湘澧，西风忽怒号。水将天共黑，云与浪争高。 
羽化思乘鲤，山漂欲抃鳌。阳乌犹曝翅，真恐湿蟠桃。知



   卷569_32 【临水蔷薇】李群玉 

堪爱复堪伤，无情不久长。浪摇千脸笑，风舞一丛芳。 
似濯文君锦，如窥汉女妆。所思云雨外，何处寄馨香。主



   卷569_33 【中秋维舟君山看月二首】李群玉 

汗漫铺澄碧，朦胧吐玉盘。雨师清滓秽，川后扫波澜。 
气射繁星灭，光笼八表寒。来从云涨迥，路上碧霄宽。斋

熠耀游何处，蟾蜍食渐残。棹翻银浪急，林映白虹攒。 
练彩连河晓，冰晖压树干。夜深高不动，天下仰头看。知



   卷569_34 【桂州经佳人故居琪树】李群玉 

种树人何在，攀枝空叹嗟。人无重见日，树有每年花。 
满院雀声暮，半庭春景斜。东风不知恨，遍地落馀霞。主



   卷569_35 【赠元绂】李群玉 

相逢在总角，与子即同心。隐石那知玉，披沙始遇金。 
兰秋香不死，松晚翠方深。各保芳坚性，宁忧霜霰侵。斋



   卷569_36 【中秋广江驿示韦益】李群玉 

莫惜三更坐，难消万里情。同看一片月，俱在广州城。 
泪逐金波满，魂随夜鹊惊。支颐乡思断，无语到鸡鸣。古



   卷569_37 【九日越台】李群玉 

旭日高山上，秋天大海隅。黄花罗粔籹，绛实簇茱萸。 
病久欢情薄，乡遥客思孤。无心同落帽，天际望归途。知



   卷569_38 【中秋越台看月】李群玉 

海雨洗尘埃，月从空碧来。水光笼草树，练影挂楼台。 
皓曜迷鲸目，晶荧失蚌胎。宵分凭槛望，应合见蓬莱。主



   卷569_39 【长沙开元寺昔与故长林许侍御题松竹联句】李群玉 

墙阴数行字，怀旧惨伤情。薜荔侵年月，莓苔压姓名。 
逝川前后水，浮世短长生。独立秋风暮，凝颦隔郢城。斋



   卷569_40 【伤友】李群玉 

玉棺来九天，凫舄掩穷泉。芜没池塘屿，凄凉翰墨筵。 
短期存大梦，旧好委浮烟。我有幽兰曲，因君遂绝弦。古



   卷569_41 【法性寺六祖戒坛】李群玉 

初地无阶级，馀基数尺低。天香开茉莉，梵树落菩提。 
惊俗生真性，青莲出淤泥。何人得心法，衣钵在曹溪。知



   卷569_42 【东湖二首】李群玉 

晚景微雨歇，逍遥湖上亭。波闲鱼弄饵，树静鸟遗翎。 
性野难依俗，诗玄自入冥。何繇遂潇洒，高枕对云汀。主

雨气消残暑，苍苍月欲升。林间风卷簟，栏下水摇灯。 
迥野垂银镜，层峦挂玉绳。重期浮小楫，来摘半湖菱。古



   卷569_43 【湖阁晓晴寄呈从翁二首】李群玉 

岭日开寒雾，湖光荡霁华。风乌摇径柳，水蝶恋幽花。 
蜀国地西极，吴门天一涯。轻舟栏下去，点点入湘霞。知

高秋凭远槛，万里看新晴。重雾披天急，千云触石轻。 
湖山四五点，湘雁两三声。遥想潘园里，琴尊兴转清。斋



   卷569_44 【同张明府游溇水亭】李群玉 

草色绿溪晚，梅香生縠文。云天敛馀霁，水木笼微曛。 
垂钓坐方屿，幽禽时一闻。何当五柳下，酌醴吟庭筠。古



   卷569_45 【七月十五夜看月】李群玉 

朦胧南溟月，汹涌出云涛。下射长鲸眼，遥分玉兔毫。 
势来星斗动，路越青冥高。竟夕瞻光彩，昂头把白醪。知



   卷569_46 【北风】李群玉 

病发干垂枕，临风强起梳。蝶飞魂尚弱，蚁斗体犹虚。 
瘦骨呻吟后，羸容几杖初。庭幽行药静，凉暑翠筠疏。主



   卷569_47 【游玉芝观】李群玉 

寻仙向玉清，独倚雪初晴。木落寒郊迥，烟开叠嶂明。 
片云盘鹤影，孤磬杂松声。且共探玄理，归途月未生。斋



   卷569_48 【中秋夜南楼寄友人】李群玉 

海月出银浪，湖光射高楼。朗吟无渌酒，贱价买清秋。 
气冷鱼龙寂，轮高星汉幽。他乡此夜客，对景饯多愁。古



   卷569_49 【三月五日陪裴大夫泛长沙东湖（一作张又新诗）】李群玉 

上巳馀风景，芳辰集远坰。彩舟浮滉荡，绣毂下娉婷。 
林榭回葱蒨，笙歌转杳冥。湖光迷翡翠，草色醉蜻蜓。 
鸟弄桐花日，鱼翻谷雨萍。从今留胜会，谁肯画兰亭。古



   卷569_50 【龟】李群玉 

静养千年寿，重泉自隐居。不应随跛鳖，宁肯滞凡鱼。 
灵腹唯玄露，芳巢必翠蕖。扬花输蚌蛤，奔月恨蟾蜍。 
曳尾辞泥后，支床得水初。冠山期不小，铸印事宁虚。 
有志酬毛宝，无心畏豫且。他时清洛汭，会荐帝尧书。斋



   卷569_51 【长沙春望寄涔阳故人】李群玉 

清明别后雨晴时，极浦空颦一望眉。湖畔春山烟黯黯， 
云中远树黑离离。依微水戍闻疏鼓，掩映河桥见酒旗。 
风暖草长愁自醉，行吟无处寄相思。斋



   卷569_52 【金塘路中】李群玉 

山连楚越复吴秦，蓬梗何年是住身。黄叶黄花古城路， 
秋风秋雨别家人。冰霜想度商於冻，桂玉愁居帝里贫。 
十口系心抛不得，每回回首即长颦。斋



   卷569_53 【自遣】李群玉 

翻覆升沉百岁中，前途一半已成空。浮生暂寄梦中梦， 
世事如闻风里风。修竹万竿资阒寂，古书千卷要穷通。 
一壶浊酒暄和景，谁会陶然失马翁。斋



   卷569_54 【送于少监自广州还紫逻】李群玉 

鸣皋山水似麻源，谢监东还忆故园。海峤烟霞轻逸翰， 
洛川花木待回轩。宦情薄去诗千首，世事闲来酒一尊。 
明日中书见颜范，始应通籍入金门。斋



   卷569_55 【石门韦明府为致东阳潭石鲫鲙】李群玉 

锦鳞衔饵出清涟，暖日江亭动鲙筵。叠雪乱飞消箸底， 
散丝繁洒拂刀前。太湖浪说朱衣鲋，汉浦休夸缩项鳊。 
隽味品流知第一，更劳霜橘助芳鲜。斋



   卷569_56 【规公业在净名得甚深义仆近获顾长康月宫真影…以屈瞻礼】李群玉 

五浊之世尘冥冥，达观栖心于此经。但用须弥藏芥子， 
安知牛迹笑东溟。生公吐辩真无敌，顾氏传神实有灵。 
今日净开方丈室，一飞白足到茅亭。斋



   卷569_57 【玉真观】李群玉 

高情帝女慕乘鸾，绀发初簪玉叶冠。秋月无云生碧落， 
素蕖寒露出情澜。层城烟雾将归远，浮世尘埃久住难。 
一自箫声飞去后，洞宫深掩碧瑶坛。斋



   卷569_58 【辱绵州于中丞书信】李群玉 

一缄垂露到云林，中有孙阳念骥心。万木自凋山不动， 
百川皆旱海长深。风标想见瑶台鹤，诗韵如闻渌水琴。 
他日纵陪池上酌，已应难到暝猿吟。斋



   卷569_59 【送崔使君萧山祷雨甘泽遽降】李群玉 

谢公一拜敬亭祠，五马旋归下散丝。不假土龙呈夭矫， 
自然石燕起参差。预听禾稼如云语，应有空濛似雾时。 
已向为霖报消息，颍川征诏是前期。斋



   卷569_60 【重经巴丘追感（开成初，陪故员外从翁诗酒游泛）】李群玉 

昔年高接李膺欢，日泛仙舟醉碧澜。诗句乱随青草发， 
酒肠俱逐洞庭宽。浮生聚散云相似，往事微茫梦一般。 
今日片帆城下去，秋风回首泪阑干。斋



   卷569_61 【湘阴江亭却寄友人】李群玉 

湘岸初晴淑景迟，风光正是客愁时。幽花暮落骚人浦， 
芳草春深帝子祠。往事隔年如过梦，旧游回首谩劳思。 
烟波自此扁舟去，小酌文园杳未期。斋



   卷569_62 【哭郴州王使君】李群玉 

银章朱绂照云骢，六换鱼书惠化崇。瑶树忽倾沧海里， 
醉乡翻在夜台中。东山妓逐飞花散，北海尊随逝水空。 
曾是绮罗筵上客，一来长恸向春风。斋



   卷569_63 【九日巴丘杨公台上宴集】李群玉 

凄凄霜日上高台，水国秋深客思哀。万叠银山寒浪起， 
一行斜字早鸿来。谁家捣练孤城暮，何处题衣远信回。 
江汉路长身不定，菊花三笑旅萍开。斋



   卷569_64 【奉和张舍人送秦炼师归岑公山】李群玉 

仙翁归卧翠微岑，一夜西风月峡深。松径定知芳草合， 
玉书应念素尘侵。闲云不系东西影，野鹤宁知去住心。 
兰浦苍苍春欲暮，落花流水怨离琴。斋



   卷569_65 【送陶少府赴选】李群玉 

陶君官兴本萧疏，长傍青山碧水居。久向三茅穷艺术， 
仍传五柳旧琴书。迹同飞鸟栖高树，心似闲云在太虚。 
自是葛洪求药价，不关梅福恋簪裾。斋



   卷569_66 【寄张祜（祜亦未面，频寄声相闻）】李群玉 

越水吴山任兴行，五湖云月挂高情。不游都邑称平子， 
只向江东作步兵。昔岁芳声到童稚，老来佳句遍公卿。 
如君气力波澜地，留取阴何沈范名。斋



   卷569_67 【寄长沙许侍御】李群玉 

三年文会许追随，和遍南朝杂体诗。未把彩毫还郭璞， 
乞留残锦与丘迟。竹斋琴酒欢成梦，水寺烟霞赏对谁。 
今日秋风满湘浦，只应搔首咏琼枝。斋



   卷569_68 【望月怀友（一作寄人）】李群玉 

浮云卷尽看朣胧，直出沧溟上碧空。盈手水光寒不湿， 
流天素彩静无风。酒花荡漾金尊里，棹影飘飖玉浪中。 
川路正长难可越，美人千里思何穷。斋



   卷569_69 【和吴中丞悼笙妓】李群玉 

丽质仙姿烟逐风，凤凰声断吹台空。多情草色怨还绿， 
无主杏花春自红。堕珥尚存芳树下，馀香渐减玉堂中。 
唯应去抱云和管，从此长归阿母宫。斋



   卷569_70 【薛侍御处乞靴】李群玉 

越客南来夸桂麖，良工用意巧缝成。看时共说茱萸皱， 
著处嫌无鸲鹆鸣。百里奚身悲甚似，五羊皮价敢全轻。 
日于文苑陪高步，赢得芳尘接武名。斋



   卷569_71 【九子坡闻鹧鸪】李群玉 

落照苍茫秋草明，鹧鸪啼处远人行。正穿诘曲崎岖路， 
更听钩輈格磔声。曾泊桂江深岸雨，亦于梅岭阻归程。 
此时为尔肠千断，乞放今宵白发生。斋



   卷569_72 【凉公从叔春祭广利王庙】李群玉 

龙骧伐鼓下长川，直济云涛古庙前。海客敛威惊火旆， 
天吴收浪避楼船。阴灵向作南溟王，祀典高齐五岳肩。 
从此华夷封域静，潜熏玉烛奉尧年。斋



   卷569_73 【长沙紫极宫雨夜愁坐】李群玉 

独坐高斋寒拥衾，洞宫台殿窅沉沉。春灯含思静相伴， 
夜雨滴愁更向深。穷达未知他日事，是非皆到此时心。 
羁栖摧剪平生志，抱膝时为梁甫吟。斋



   卷569_74 【送人隐居（一作卢逸人隐居）】李群玉 

棋局茅亭幽涧滨，竹寒江静远无人。村梅尚敛风前笑， 
沙草初偷雪后春。鹏鷃喻中消日月，沧浪歌里放心神。 
平生自有烟霞志，久欲抛身狎隐沦。斋



   卷569_75 【江楼闲望怀关中亲故】李群玉 

摇落江天欲尽秋，远鸿高送一行愁。音书寂绝秦云外， 
身世蹉跎楚水头。年貌暗随黄叶去，时情深付碧波流。 
风凄日冷江湖晚，驻目寒空独倚楼。斋



   卷569_76 【请告南归留别同馆（中元作）】李群玉 

一点灯前独坐身，西风初动帝城砧。不胜庾信乡关思， 
遂作陶潜归去吟。书阁乍离情黯黯，彤庭回望肃沈沈。 
应怜一别瀛洲侣，万里单飞云外深。斋



   卷569_77 【仙明洲口号】李群玉 

长爱沙洲水竹居，暮江春树绿阴初。浪翻新月金波浅， 
风损轻云玉叶疏。半浦夜歌闻荡桨，一星幽火照叉鱼。 
二年此处寻佳句，景物常输楚客书。斋



   卷569_78 【送萧十二校书赴郢州婚姻】李群玉 

蓬莱才子即萧郎，彩服青书卜凤凰。玉珮定催红粉色， 
锦衾应惹翠云香。马穿暮雨荆山远，人宿寒灯郢梦长。 
领取和鸣好风景，石城花月送归乡。斋



   卷569_79 【送隐者归罗浮】李群玉 

春山杳杳日迟迟，路入云峰白犬随。两卷素书留贳酒， 
一柯樵斧坐看棋。蓬莱道士飞霞履，清远仙人寄好诗。 
自此尘寰音信断，山川风月永相思。斋



   卷569_80 【献王中丞时有除拜】李群玉 

登仙望绝李膺舟，从此青蝇点遂稠。半夜剑吹牛斗动， 
二年门掩雀罗愁。张仪会展平生舌，韩信那惭跨下羞。 
他日图勋画麟阁，定呈肝胆始应休。斋



   卷569_81 【哭小女痴儿】李群玉 

平生未省梦熊罴，稚女如花坠晓枝。条蔓纵横输葛藟， 
子孙蕃育羡螽斯。方同王衍钟情切，犹念商瞿有庆迟。 
负尔五年恩爱泪，眼中惟有涸泉知。斋



   卷569_82 【醉后赠冯姬】李群玉 

黄昏歌舞促琼筵，银烛台西见小莲。二寸横波回慢水， 
一双纤手语香弦。桂形浅拂梁家黛，瓜字初分碧玉年。 
愿托襄王云雨梦，阳台今夜降神仙。斋



   卷569_83 【广州陪凉公从叔越台宴集】李群玉 

一径松梢踏石梯，步穷身在白云西。日衔赤浪金车没， 
天拂沧波翠幕低。高鸟散飞惊大旆，长风万里卷秋鼙。 
玉钩挂海笙歌合，珠履三千半似泥。斋



   卷569_84 【留别马使君】李群玉 

俱来海上叹烟波，君佩银鱼我触罗。蜀国才微甘放荡， 
专城年少岂蹉跎。应怜旅梦千重思，共怆离心一曲歌。 
唯有管弦知客意，分明吹出感恩多。斋



   卷569_85 【将欲南行陪崔八宴海榴亭】李群玉 

朝宴华堂暮未休，几人偏得谢公留。风传鼓角霜侵戟， 
云卷笙歌月上楼。宾馆尽开徐孺榻，客帆空恋李膺舟。 
谩夸书剑无归处，水远山长步步愁。斋



   卷569_86 【湖寺清明夜遣怀】李群玉 

柳暗花香愁不眠，独凭危槛思凄然。野云将雨渡微月， 
沙鸟带声飞远天。久向饥寒抛弟妹，每因时节忆团圆。 
饧餐冷酒明年在，未定萍蓬何处边。斋



   卷569_87 【九日】李群玉 

年年羞见菊花开，十度悲秋上楚台。半岭残阳衔树落， 
一行斜雁向人来。行云永绝襄王梦，野水偏伤宋玉怀。 
丝管阑珊归客尽，黄昏独自咏诗回。斋



   卷569_88 【同郑相并歌姬小饮戏赠（一作杜丞相悰筵中赠美人）】李群玉 

裙拖六幅湘江水，鬓耸巫山一段云。风格只应天上有， 
歌声岂合世间闻。胸前瑞雪灯斜照，眼底桃花酒半醺。 
不是相如怜赋客，争教容易见文君。斋



   卷569_89 【秣陵怀古】李群玉 

野花黄叶旧吴宫，六代豪华烛散风，龙虎势衰佳气歇， 
凤凰名在故台空。市朝迁变秋芜绿，坟冢高低落照红。 
霸业鼎图人去尽，独来惆怅水云中。斋



   卷569_90 【黄陵庙】李群玉 

小姑洲北浦云边，二女容华自俨然。野庙向江春寂寂， 
古碑无字草芊芊。风回日暮吹芳芷，月落山深哭杜鹃。 
犹似含颦望巡狩，九疑愁断隔湘川。斋



   卷569_91 【送唐侍御福建省兄】李群玉 

桂枝攀尽贾家才，霄汉春风棣萼开。世掌纶言传大笔， 
官分鸿序压霜台。闽山翠卉迎飞旆，越水清纹散落梅。 
到日池塘春草绿，谢公应梦惠连来。斋



   卷569_92 【送秦炼师归岑公山】李群玉 

紫泥飞诏下金銮，列象分明世仰观。北省谏书藏旧草， 
南宫郎署握新兰。春归凤沼恩波暖，晓入鸳行瑞气寒。 
偏是此生栖息者，满衣零泪一时干。斋



   卷569_93 【浔阳观水】李群玉 

朝宗汉水接阳台，唅呀填坑吼作雷。莫见九江平稳去， 
还从三峡嶮巇来，南经梦泽宽浮日，西出岷山劣泛杯。 
直至沧溟涵贮尽，深沉不动浸昭回。斋



   卷569_94 【谪仙吟赠赵道士】李群玉 

汗漫东游黄鹤雏，缙云仙子住清都。三元麟凤推高座， 
六甲风雷閟小壶。日月暗资灵寿药，山河直拟化生符。 
若为失意居蓬岛，鳌足尘飞桑树枯。斋



   卷569_95 【长沙陪裴大夫夜宴】李群玉 

东山夜宴酒成河，银烛荧煌照绮罗。四面雨声笼笑语， 
满堂香气泛笙歌。泠泠玉漏初三滴，滟滟金觞已半酡。 
共向柏台窥雅量，澄陂万顷见天和。斋



   卷569_96 【宝剑】李群玉 

雷焕丰城掘剑池，年深事远迹依稀。泥沙难掩冲天气， 
风雨终思发匣时。夜电尚摇池底影，秋莲空吐锷边辉。 
自从星坼中台后，化作双龙去不归。斋



   卷569_97 【人日梅花病中作】李群玉 

去年今日湘南寺，独把寒梅愁断肠。今年此日江边宅， 
卧见琼枝低压墙。半落半开临野岸，团情团思醉韶光。 
玉鳞寂寂飞斜月，素艳亭亭对夕阳。已被儿童苦攀折， 
更遭风雨损馨香。洛阳桃李渐撩乱，回首行宫春景长。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十 
 
   
　 
　

　
 　



   卷570_1 【静夜相思】李群玉 

山空天籁寂，水榭延轻凉。浪定一浦月，藕花闲自香。斋



   卷570_2 【桂州经佳人故居】李群玉 

桂水依旧绿，佳人本不还。只应随暮雨，飞入九疑山。知



   卷570_3 【放鱼】李群玉 

早觅为龙去，江湖莫漫游。须知香饵下，触口是铦钩。斋



   卷570_4 【莲叶】李群玉 

根是泥中玉，心承露下珠。在君塘下种，埋没任春浦。知



   卷570_5 【客愁二首】李群玉 

客愁看柳色，日日逐春深。荡漾春风起，谁知历乱心。斋

客愁看柳色，日日逐春长。凭送湘流水，绵绵入帝乡。主



   卷570_6 【洞庭干二首】李群玉 

借问蓬莱水，谁逢清浅年。伤心云梦泽，岁岁作桑田。古

朱宫紫贝阙，一旦作沙洲。八月还平在，鱼虾不用愁。斋



   卷570_7 【病起别主人】李群玉 

益愧千金少，情将一饭殊。恨无泉客泪，尽泣感恩珠。知



   卷570_8 【火炉前坐】李群玉 

孤灯照不寐，风雨满西林。多少关心事，书灰到夜深。斋



   卷570_9 【古词】李群玉 

一合相思泪，临江洒素秋。碧波如会意，却与向西流。知



   卷570_10 【嘲卖药翁】李群玉 

劚尽春山土，辛勤卖药翁。莫抛破笠子，留作败天公。斋



   卷570_11 【伤小女痴儿】李群玉 

哭尔春日短，支颐长叹嗟。不如半死树，犹吐一枝花。知



   卷570_12 【青鹢】李群玉 

独立蒹葭雨，低飞浦屿风。须知毛色下，莫入鹭鸶丛。斋



   卷570_13 【池塘晚景】李群玉 

风荷珠露倾，惊起睡䴔䴖。月落池塘静，金刀剪一声。知



   卷570_14 【役从叔】李群玉 

可惜出群蹄，毛焦久卧泥。孙阳如不顾，骐骥向谁嘶。斋



   卷570_15 【恼自澄】李群玉 

常闻天女会，玉指散天花。莫遣春风里，红芳点袈裟。知



   卷570_16 【读贾谊传】李群玉 

卑湿长沙地，空抛出世才。已齐生死理，鵩鸟莫为灾。斋



   卷570_17 【寄人】李群玉 

寄语双莲子，须知用意深。莫嫌一点苦，便拟弃莲心。知



   卷570_18 【寄韦秀才】李群玉 

荆台兰渚客，寥落共含情。空馆相思夜，孤灯照雨声。斋



   卷570_19 【春日寄友（一作春日南台初晴望寄友）】李群玉 

晴气熏樱蕊，丰蒙雪满林。请君三斗酒，醉卧白罗岑。知



   卷570_20 【题竹】李群玉 

一顷含秋绿，森风十万竿。气吹朱夏转，声扫碧霄寒。斋



   卷570_21 【怀初公】李群玉 

不见休上人，空伤碧云思。何处开宝书，秋风海光寺。知



   卷570_22 【龙安寺佳人阿最歌八首】李群玉 

团团明月面，冉冉柳枝腰。未入鸳鸯被，心长似火烧。斋

见面知何益，闻名忆转深。拳挛荷叶子，未得展莲心。主

欲摘不得摘，如看波上花。若教亲玉树，情愿作蒹葭。知

门路穿茶焙，房门映竹烟。会须随鹿女，乞火到窗前。古

不是求心印，都缘爱绿珠。何须同泰寺，然后始为奴。斋

既为金界客，任改净人名。愿扫琉璃地，烧香过一生。主

素腕撩金索，轻红约翠纱。不如栏下水，终日见桃花。知

第一龙宫女，相怜是阿谁。好鱼输獭尽，白鹭镇长饥。古



   卷570_23 【野鸭】李群玉 

鸂鶒借毛衣，喧呼鹰隼稀。云披菱藻地，任汝作群飞。主



   卷570_24 【题二妃庙】李群玉 

黄陵庙前春已空，子规啼血滴松风。
不知精爽归何处，疑是行云秋色中。



   卷570_25 【寄友二首】李群玉 

野水晴山雪后时，独行村落更相思。
无因一向溪头醉，处处寒梅映酒旗。

花落轻寒酒熟迟，醉眠不及落花期。
愁人相忆春山暮，烟树苍苍播谷时。



   卷570_26 【桃源】李群玉 

我到瞿真上升处，山川四望使人愁。
紫雪白鹤去不返，唯有桃花溪水流。



   卷570_27 【题王侍御宅】李群玉 

门向沧江碧岫开，地多鸥鹭少尘埃。
绿阴十里滩声里，闲自王家看竹来。



   卷570_28 【闻湘南从叔朝觐】李群玉 

长沙地窄却回时，舟楫駸駸向凤池。
为报湘川神女道，莫教云雨湿旌旗。



   卷570_29 【汉阳太白楼】李群玉 

江上层楼翠霭间，满帘春水满窗山。
青枫绿草将愁去，远入吴云暝不还。



   卷570_30 【送客】李群玉 

沅水罗文海燕回，柳条牵恨到荆台。
定知行路春愁里，故郢城边见落梅。



   卷570_31 【醴陵道中】李群玉 

别酒离亭十里强，半醒半醉引愁长。
无端寂寂春山路，雪打溪梅狼藉香。



   卷570_32 【校书叔遗暑服】李群玉 

翠云箱里叠樬栊，楚葛湘纱净似空。
便著清江明月夜，轻凉与挂一身风。



   卷570_33 【赠魏三十七】李群玉 

名珪字玉净无瑕，美誉芳声有数车。
莫放焰光高二丈，来年烧杀杏园花。



   卷570_34 【酬崔表仁】李群玉 

昨日朱门一见君，忽惊野鹤在鸡群。
不应长啄潢污水，早晚归飞碧落云。



   卷570_35 【旅游番禺献凉公】李群玉 

帝乡群侣杳难寻，独立沧洲岁暮心。
野鹤栖飞无远近，稻粱多处是恩深。



   卷570_36 【长沙元门寺张璪员外壁画】李群玉 

片石长松倚素楹，翛然云壑见高情。
世人只爱凡花鸟，无处不知梁广名。



   卷570_37 【请告出春明门】李群玉 

本不将心挂名利，亦无情意在樊笼。
鹿裘藜杖且归去，富贵荣华春梦中。



   卷570_38 【引水行】李群玉 

一条寒玉走秋泉，引出深萝洞口烟。
十里暗流声不断，行人头上过潺湲。



   卷570_39 【移松竹】李群玉 

龙髯凤尾乱飕飕，带雾停风一亩秋。
待取满庭苍翠合，酒尊书案闭门休。



   卷570_40 【叹灵鹫寺山榴】李群玉 

水蝶岩蜂俱不知，露红凝艳数千枝。
山深春晚无人赏，即是杜鹃催落时。



   卷570_41 【黄陵庙（一作李远诗）】李群玉 

黄陵庙前莎草春，黄陵女儿茜裙新。
轻舟短棹唱歌去，水远山长愁杀人。



   卷570_42 【北亭】李群玉 

斜雨飞丝织晓空，疏帘半卷野亭风。
荷花向尽秋光晚，零落残红绿沼中。



   卷570_43 【送客往涔阳】李群玉 

春与春愁逐日长，远人天畔远思乡。
蘋生水绿不归去，孤负东溪七里庄。



   卷570_44 【寄友人鹿胎冠子】李群玉 

数点疏星紫锦斑，仙家新样剪三山。
宜与谢公松下戴，净簪云发翠微间。



   卷570_45 【江南】李群玉 

鳞鳞别浦起微波，泛泛轻舟桃叶歌。
斜雪北风何处宿，江南一路酒旗多。



   卷570_46 【答友人寄新茗】李群玉 

满火芳香碾麹尘，吴瓯湘水绿花新。
愧君千里分滋味，寄与春风酒渴人。



   卷570_47 【峡山寺上方】李群玉 

满院泉声水殿凉，疏帘微雨野松香。
东峰下视南溟月，笑踏金波看海光。



   卷570_48 【秋登涔阳城二首】李群玉 

万户砧声水国秋，凉风吹起故乡愁。
行人望远偏伤思，白浪青枫满北楼。

穿针楼上闭秋烟，织女佳期又隔年。
斜笛夜深吹不落，一条银汉挂秋天。



   卷570_49 【钓鱼】李群玉 

七尺青竿一丈丝，菰浦叶里逐风吹。
几回举手抛芳饵，惊起沙滩水鸭儿。



   卷570_50 【酬魏三十七】李群玉 

静里寒香触思初，开缄忽见二琼琚。
一吟丽可风流极，没得弘文李校书。



   卷570_51 【赠琵琶妓】李群玉 

我见鸳鸯飞水上，君还望月苦相思。
一双裙带同心结，早寄黄鹂孤雁儿。



   卷570_52 【落帆后赋得二绝】李群玉 

平湖茫茫春日落，危樯独映沙洲泊。
上岸闲寻细草行，古查飞起黄金鹗。

水浮秋烟沙晓雪，皎洁无风灯影彻。
海客云帆未挂时，相与缘江拾明月。



   卷570_53 【赠人】李群玉 

曾留宋玉旧衣裳，惹得巫山梦里香。
云雨无情难管领，任他别嫁楚襄王。



   卷570_54 【赠妓人】李群玉 

谁家少女字千金，省向人间逐处寻。
今日分明花里见，一双红脸动春心。



   卷570_55 【山榴】李群玉 

洞中春气蒙笼暄，尚有红英千树繁。
可怜夹水锦步障，羞数石家金谷园。



   卷570_56 【鸂鶒】李群玉 

锦羽相呼暮沙曲，波上双声戛哀玉。
霞明川静极望中，一时飞灭青山绿。



   卷570_57 【沅江渔者】李群玉 

倚棹汀洲沙日晚，江鲜野菜桃花饭。
长歌一曲烟霭深，归去沧江绿波远。



   卷570_58 【题金山寺石堂】李群玉 

白波四面照楼台，日夜潮声绕寺回。
千叶红莲高会处，几曾龙女献珠来。



   卷570_59 【戏赠魏十四】李群玉 

兰浦秋来烟雨深，几多情思在琴心。
知君调得东家子，早晚和鸣入锦衾。



   卷570_60 【和人赠别】李群玉 

嚬黛低红别怨多，深亭芳恨满横波。
声中唱出缠绵意，泪落灯前一曲歌。



   卷570_61 【宿巫山庙二首】李群玉 

寂寞高堂别楚君，玉人天上逐行云。
停舟十二峰峦下，幽佩仙香半夜闻。

庙闭春山晓月光，波声回合树苍苍。
自从一别襄王梦，云雨空飞巫峡长。



   卷570_62 【伤柘枝妓】李群玉 

曾见双鸾舞镜中，联飞接影对春风。
今来独在花筵散，月满秋天一半空。



   卷570_63 【题樱桃】李群玉 

春初携酒此花间，几度临风倒玉山。
今日叶深黄满树，再来惆怅不能攀。



   卷570_64 【恼从兄】李群玉 

芳草萋萋新燕飞，芷汀南望雁书稀。
武陵洞里寻春客，已被桃花迷不归。



   卷570_65 【紫极宫斋后】李群玉 

紫府空歌碧落寒，晓星寥亮月光残。
一群白鹤高飞上，唯有松风吹石坛。



   卷570_66 【春晚】李群玉 

思乡之客空凝嚬，天边欲尽未尽春。
独攀江树深不语，芳草落花愁杀人。



   卷570_67 【喜浑吉见访】李群玉 

公子春衫桂水香，远冲飞雪过书堂。
贫家冷落难消日，唯有松筠满院凉。



   卷570_68 【索曲送酒】李群玉 

帘外春风正落梅，须求狂药解愁回。
烦君玉指轻拢撚，慢拨鸳鸯送一杯。



   卷570_69 【山驿梅花】李群玉 

生在幽崖独无主，溪萝涧鸟为俦侣。
行人陌上不留情，愁香空谢深山雨。



   卷570_70 【重阳日上渚宫杨尚书】李群玉 

落帽台边菊半黄，行人惆怅对重阳。
荆州一见桓宣武，为趁悲秋入帝乡。



   卷570_71 【书院二小松】李群玉 

一双幽色出凡尘，数粒秋烟二尺鳞。
从此静窗闻细韵，琴声长伴读书人。



   卷570_72 【劝人庐山读书】李群玉 

怜君少隽利如锋，气爽神清刻骨聪。
片玉若磨唯转莹，莫辞云水入庐峰。



   卷570_73 【言怀】李群玉 

白鹤高飞不逐群，嵇康琴酒鲍昭文。
此身未有栖归处，天下人间一片云。



   卷570_74 【闻笛】李群玉 

冉冉生山草何异，截而吹之动天地。
望乡台上望乡时，不独落梅兼落泪。



   卷570_75 【晓宴】李群玉 

金波西倾银汉落，绿树含烟倚朱阁。
晓华胧xz闻调笙，一点残灯隔罗幕。



   卷570_76 【将游荆州投魏中丞】李群玉 

贫埋病压老巑岏，拂拭菱花不喜看。
又恐无人肯青眼，事须凭仗小还丹。



   卷570_77 【二辛夷】李群玉 

狂吟辞舞双白鹤，霜翎玉羽纷纷落。
空庭向晚春雨微，却敛寒香抱瑶萼。



   卷570_78 【题龙潭西斋】李群玉 

寂寞幽斋暝烟起，满径西风落松子。
远公一去兜率宫，唯有面前虎溪水。



   卷570_79 【中秋寄南海梁侍御】李群玉 

海静天高景气殊，鲸睛失彩蚌潜珠。
不知今夜越台上，望见瀛洲方丈无。



   卷570_80 【戏赠姬人（一作张祜与杜牧联句诗）】李群玉 

骰子巡抛裹手拈，无因得见玉纤纤。
但知谑道金钗落，图向人前露指尖。



   卷570_81 【大庾山岭别友人】李群玉 

筼筜无子鸳雏饥，毛彩凋摧不得归。
谁念火云千嶂里，低身犹傍鹧鸪飞。



   卷570_82 【石门戍】李群玉 

到此空思吴隐之，潮痕草蔓上幽碑。
人来皆望珠玑去，谁咏贪泉四句诗。



   卷570_83 【文殊院避暑】李群玉 

赤日黄埃满世间，松声入耳即心闲。
愿寻五百仙人去，一世清凉住雪山。



   卷570_84 【南庄春晚二首】李群玉 

连云草映一条陂，鸂鶒双双带水飞。
南村小路桃花落，细雨斜风独自归。

草暖沙长望去舟，微茫烟浪向巴丘。
沅江寂寂春归尽，水绿蘋香人自愁。



   卷570_85 【湘妃庙】李群玉 

少将风月怨平湖，见尽扶桑水到枯。
相约杏花坛上去，画栏红紫斗樗蒲。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十一 
 
   
　 
　

　
 　



   卷571_1 【古意】贾岛 

碌碌复碌碌，百年双转毂。志士终夜心，良马白日足。 
俱为不等闲，谁是知音目。眼中两行泪，曾吊三献玉。知



   卷571_2 【望山】贾岛 

南山三十里，不见逾一旬。冒雨时立望，望之如朋亲。 
虬龙一掬波，洗荡千万春。日日雨不断，愁杀望山人。 
天事不可长，劲风来如奔。阴霪一以扫，浩翠写国门。 
长安百万家，家家张屏新。谁家最好山，我愿为其邻。古



   卷571_3 【北岳庙】贾岛 

天地有五岳，恒岳居其北。岩峦叠万重，诡怪浩难测。 
人来不敢入，祠宇白日黑。有时起霖雨，一洒天地德。 
神兮安在哉，永康我王国。古



   卷571_4 【朝饥】贾岛 

市中有樵山，此舍朝无烟。井底有甘泉，釜中乃空然。 
我要见白日，雪来塞青天。坐闻西床琴，冻折两三弦。 
饥莫诣他门，古人有拙言。古



   卷571_5 【哭卢仝】贾岛 

贤人无官死，不亲者亦悲。空令古鬼哭，更得新邻比。 
平生四十年，惟著白布衣。天子未辟召，地府谁来追。 
长安有交友，托孤遽弃移。冢侧志石短，文字行参差。 
无钱买松栽，自生蒿草枝。在日赠我文，泪流把读时。 
从兹加敬重，深藏恐失遗。主



   卷571_6 【剑客（一作述剑）】贾岛 

十年磨一剑，霜刃未曾试。今日把似君，谁为不平事。古



   卷571_7 【口号】贾岛 

中夜忽自起，汲此百尺泉。林木含白露，星斗在青天。主



   卷571_8 【寄远】贾岛 

别肠多郁纡，岂能肥肌肤。始知相结密，不及相结疏。 
疏别恨应少，密离恨难袪。门前南流水，中有北飞鱼。 
鱼飞向北海，可以寄远书。不惜寄远书，故人今在无。 
况此数尺身，阻彼万里途。自非日月光，难以知子躯。知



   卷571_9 【斋中】贾岛 

眈静非谬为，本性实疏索。斋中一就枕，不觉白日落。 
低扉碍轩辔，寡德谢接诺。丛菊在墙阴，秋穷未开萼。 
所餐类病马，动影似移岳。欲驻迫逃衰，岂殊辞绠缚。 
已见饱时雨，应丰蔬与药。古



   卷571_10 【感秋】贾岛 

商气飒已来，岁华又虚掷。朝云藏奇峰，暮雨洒疏滴。 
几蜩嘿凉叶，数蛩思阴壁。落日空馆中，归心远山碧。 
昔人多秋感，今人何异昔。四序驰百年，玄发坐成白。 
喧喧徇声利，扰扰同辙迹。傥无世上怀，去偃松下石。斋



   卷571_11 【玩月】贾岛 

寒月破东北，贾生立西南。西南立倚何，立倚青青杉。 
近月有数星，星名未详谙。但爱杉倚月，我倚杉为三。 
月乃不上杉，上杉难相参。眙愕子细视，睛瞳桂枝劖。 
目常有热疾，久视无烦炎。以手扪衣裳，零露已濡沾。 
久立双足冻，时向股髀淹。立久病足折，兀然黐胶粘。 
他人应已睡，转喜此景恬。此景亦胡及，而我苦淫耽。 
无异市井人，见金不知廉。不知此夜中，几人同无厌。 
待得上顶看，未拟归枕函。强步望寝斋，步步情不堪。 
步到竹丛西，东望如隔帘。却坐竹丛外，清思刮幽潜。 
量知爱月人，身愿化为蟾。古



   卷571_12 【辞二知己】贾岛 

一双千岁鹤，立别孤翔鸿。波岛忽已暮，海雨寒濛濛。 
离人闻美弹，亦与哀弹同。况兹切切弄，绕彼行行躬。 
云飞北岳碧，火息西山红。何以代远诚，折芳腊雪中。古



   卷571_13 【义雀行和朱评事】贾岛 

玄鸟雄雌俱，春雷惊蛰馀。口衔黄河泥，空即翔天隅。 
一夕皆莫归，哓哓遗众雏。双雀抱仁义，哺食劳劬劬。 
雏既逦迤飞，云间声相呼。燕雀虽微类，感愧诚不殊。 
禽贤难自彰，幸得主人书。斋



   卷571_14 【宿悬泉驿】贾岛 

晓行沥水楼，暮到悬泉驿。林月值云遮，山灯照愁寂。知



   卷571_15 【辩士】贾岛 

辩士多毁訾，不闻谈己非。猛虎恣杀暴，未尝啮妻儿。 
此理天所感，所感当问谁。求食饲雏禽，吐出美言词。 
善哉君子人，扬光掩瑕玼。知



   卷571_16 【不欺】贾岛 

上不欺星辰，下不欺鬼神。知心两如此，然后何所陈。 
食鱼味在鲜，食蓼味在辛。掘井须到流，结交须到头。 
此语诚不谬，敌君三万秋。知



   卷571_17 【绝句】贾岛 

海底有明月，圆于天上轮。得之一寸光，可买千里春。斋



   卷571_18 【寓兴】贾岛 

莫居暗室中，开目闭目同。莫趋碧霄路，容飞不容步。 
暗室未可居，碧霄未可趋。劝君跨仙鹤，日下云为衢。古



   卷571_19 【游仙】贾岛 

借得孤鹤骑，高近金乌飞。掬河洗老貌，照月生光辉。 
天中鹤路直，天尽鹤一息。归来不骑鹤，身自有羽翼。 
若人无仙骨，芝朮徒烦食。古



   卷571_20 【枕上吟】贾岛 

夜长忆白日，枕上吟千诗。何当苦寒气，忽被东风吹。 
冰开鱼龙别，天波殊路岐。知



   卷571_21 【双鱼谣（时韩职方书中以孟常州简诗见示）】贾岛 

天河堕双鲂，飞我庭中央。掌握尺馀雪，劈开肠有璜。 
见令馋舌短，烹绕邻舍香。一得古诗字，与玉含异藏。主



   卷571_22 【易水怀古】贾岛 

荆卿重虚死，节烈书前史。我叹方寸心，谁论一时事。 
至今易水桥，寒风兮萧萧。易水流得尽，荆卿名不消。斋



   卷571_23 【早起】贾岛 

北客入西京，北雁再离北。秋寝独前兴，天梭星落织。 
耽玩馀恬爽，顾盼轻痾力。旅途少颜尽，明镜劝仙食。 
出门路纵横，张家路最直。昨夜梦见书，张家厅上壁。斋



   卷571_24 【客喜】贾岛 

客喜非实喜，客悲非实悲。百回信到家，未当身一归。 
未归长嗟愁，嗟愁填中怀。开口吐愁声，还却入耳来。 
常恐泪滴多，自损两目辉。鬓边虽有丝，不堪织寒衣。斋



   卷571_25 【延寿里精舍寓居】贾岛 

旅托避华馆，荒楼遂愚慵。短庭无繁植，珍果春亦浓。 
侧庐废扃枢，纤魄时卧逢。耳目乃鄽井，肺肝即岩峰。 
汲泉饮酌馀，见我闲静容。霜蹊犹舒英，寒蝶断来踪。 
双履与谁逐，一寻青瘦筇。主



   卷571_26 【赠智朗禅师】贾岛 

上人分明见，玉兔潭底没。上人光惨貌，古来恨峭发。 
涕辞孔颜庙，笑访禅寂室。步随青山影，坐学白塔骨。 
解听无弄琴，不礼有身佛。欲问师何之，忽与我相别。 
率赋赠远言，言惭非子曰。知



   卷571_27 【送沈秀才下第东归】贾岛 

曲言恶者谁，悦耳如弹丝。直言好者谁，刺耳如长锥。 
沈生才俊秀，心肠无邪欺。君子忌苟合，择交如求师。 
毁出疾夫口，腾入礼部闱。下第子不耻，遗才人耻之。 
东归家室远，掉辔时参差。浙云近吴见，汴柳接楚垂。 
明年春光别，回首不复疑。斋



   卷571_28 【酬栖上人】贾岛 

夜久城馆闲，情幽出在山。新月有微辉，朗朗空庭间。 
处世虽识机，伊余多掩关。松姿度腊见，篱药知春还。 
静览冰雪词，厚为酬赠颜。东林有踯躅，脱屣期共攀。斋



   卷571_29 【冬月长安雨中见终南雪】贾岛 

秋节新已尽，雨疏露山雪。西峰稍觉明，残滴犹未绝。 
气侵瀑布水，冻著白云穴。今朝灞浐雁，何夕潇湘月。 
想彼石房人，对雪扉不闭。斋



   卷571_30 【寄孟协律】贾岛 

我有吊古泣，不泣向路岐。挥泪洒暮天，滴著桂树枝。 
别后冬节至，离心北风吹。坐孤雪扉夕，泉落石桥时。 
不惊猛虎啸，难辱君子词。欲酬空觉老，无以堪远持。 
岧峣倚角窗，王屋悬清思。主



   卷571_31 【和刘涵】贾岛 

京官始云满，野人依旧闲。闭扉一亩居，中有古风还。 
市井日已午，幽窗梦南山。乔木覆北斋，有鸟鸣其间。 
前日远岳僧，来时与开关。新题惊我瘦，窥镜见丑颜。 
陶情惜清澹，此意复谁攀。知



   卷571_32 【明月山怀独孤崇鱼琢】贾岛 

明月长在目，明月长在心。在心复在目，何得稀去寻。 
试望明月人，孟夏树蔽岑。想彼叹此怀，乐喧忘幽林。 
乡本北岳外，悔恨东夷深。愿缩地脉还，岂待天恩临。 
非不渴隐秀，却嫌他事侵。或云岳楼钟，来绕草堂吟。 
当从令尹后，再往步柏林。斋



   卷571_33 【投张太祝】贾岛 

风骨高更老，向春初阳葩。泠泠月下韵，一一落海涯。 
有子不敢和，一听千叹嗟。身卧东北泥，魂挂西南霞。 
手把一枝栗，往轻觉程赊。水天朔方色，暖日嵩根花。 
达闲幽栖山，遣寻种药家。欲买双琼瑶，惭无一木瓜。主



   卷571_34 【咏韩氏二子】贾岛 

千岩一尺璧，八月十五夕。清露堕桂花，白鸟舞虚碧。古



   卷571_35 【送别】贾岛 

丈夫未得意，行行且低眉。素琴弹复弹，会有知音知。主



   卷571_36 【携新文诣张籍韩愈途中成】贾岛 

袖有新成诗，欲见张韩老。青竹未生翼，一步万里道。 
仰望青冥天，云雪压我脑。失却终南山，惆怅满怀抱。 
安得西北风，身愿变蓬草。地只闻此语，突出惊我倒。主



   卷571_37 【上谷送客游江湖】贾岛 

莫叹迢递分，何殊咫尺别。江楼到夜登，还见南台月。古



   卷571_38 【重酬姚少府】贾岛 

隙月斜枕旁，讽咏夏贻什。如今何时节，虫虺亦已蛰。 
答迟礼涉傲，抱疾思加涩。仆本胡为者，衔肩贡客集。 
茫然九州内，譬如一锥立。欺暗少此怀，自明曾沥泣。 
量无趫勇士，诚欲戈矛戢。原阁期跻攀，潭舫偶俱入。 
深斋竹木合，毕夕风雨急。俸利沐均分，价称烦嘘噏。 
百篇见删罢，一命嗟未及。沧浪愚将还，知音激所习。知



   卷571_39 【投孟郊】贾岛 

月中有孤芳，天下聆薰风。江南有高唱，海北初来通。 
容飘清冷馀，自蕴襟抱中。止息乃流溢，推寻却冥濛。 
我知雪山子，谒彼偈句空。必竟获所实，尔焉遂深衷。 
录之孤灯前，犹恨百首终。一吟动狂机，万疾辞顽躬。 
生平面未交，永夕梦辄同。叙诘谁君师，讵言无吾宗。 
余求履其迹，君曰可但攻。啜波肠易饱，揖险神难从。 
前岁曾入洛，差池阻从龙。萍家复从赵，云思长萦萦。 
嵩海每可诣，长途追再穷。原倾肺肠事，尽入焦梧桐。古



   卷571_40 【代边将】贾岛 

持戈簇边日，战罢浮云收。露草泣寒霁，夜泉鸣陇头。 
三尺握中铁，气冲星斗牛。报国不拘贵，愤将平虏雠。知



   卷571_41 【寄刘栖楚】贾岛 

趋走与偃卧，去就自殊分。当窗一重树，上有万里云。 
离披不相顾，仿佛类人群。友生去更远，来书绝如焚。 
蝉吟我为听，我歌蝉岂闻。岁暮傥旋归，晤言桂氛氲。知



   卷571_42 【寄丘儒】贾岛 

地近轻数见，地远重一面。一面如何重，重甚珍宝片。 
自经失欢笑，几度腾霜霰。此心镇悬悬，天象固回转。 
长安秋风高，子在东甸县。仪形信寂蔑，风雨岂乖间。 
凭人报消息，何易凭笔砚。俱不尽我心，终须对君宴。古



   卷571_43 【送陈商】贾岛 

古道长荆棘，新岐路交横。君于荒榛中，寻得古辙行。 
足踏圣人路，貌端禅士形。我曾接夜谈，似听讲一经。 
联翩曾数举，昨登高第名。釜底绝烟火，晓行皇帝京。 
上客远府游，主人须目明。青云别青山，何日复可升。斋



   卷571_44 【送张校书季霞】贾岛 

从京去容州，马在船上多。容州几千里，直傍青天涯。 
掌记试校书，未称高词华。义往不可屈，出家如入家。 
城市七月初，热与夏未差。饯君到野地，秋凉满山坡。 
南境异北候，风起无尘沙。秦吟宿楚泽，海酒落桂花。 
暂醉即还醒，彼土生桂茶。知



   卷571_45 【寄友人】贾岛 

同人半年别，一别寂来音。赖有别时文，相思时一吟。 
我常倦投迹，君亦知此衿。笔砚且勿弃，苏张曾陆沉。 
但存舌在口，当冀身遂心。君看明月夜，松桂寒森森。知



   卷571_46 【答王参】贾岛 

寸晷不相待，四时互如竞。客思先觉秋，虫声苦知暝。 
霜松积旧翠，露月团如镜。诗负属景同，琴孤坐堂听。 
相期黄菊节，别约红桃径。每把式微篇，临风一长咏。知



   卷571_47 【延康吟】贾岛 

寄居延寿里，为与延康邻。不爱延康里，爱此里中人。 
人非十年故，人非九族亲。人有不朽语，得之烟山春。主



   卷571_48 【戏赠友人】贾岛 

一日不作诗，心源如废井。笔砚为辘轳，吟咏作縻绠。 
朝来重汲引，依旧得清冷。书赠同怀人，词中多苦辛。斋



   卷571_49 【寓兴】贾岛 

真集道方至，貌殊妒还多。山泉入城池，自然生浑波。 
今时出古言，在众翻为讹。有琴含正韵，知音者如何。 
一生足感激，世言忽嵯峨。不得市井味，思响吾岩阿。 
浮华岂我事，日月徒蹉跎。旷哉颍阳风，千载无其他。主



   卷571_50 【怀郑从志】贾岛 

西风吹阴云，雨雪半夜收。忽忆天涯人，起看斗与牛。 
故人别二年，我意如百秋。音信两杳杳，谁云昔绸缪。 
平明一封书，寄向东北舟。翩翩春归鸟，会自为匹俦。主



   卷571_51 【易州登龙兴寺楼望郡北高峰】贾岛 

郡北最高峰，巉岩绝云路。朝来上楼望，稍觉得幽趣。 
朦胧碧烟里，群岭若相附。何时一登陟，万物皆下顾。斋



   卷571_52 【送郑山人游江湖】贾岛 

南游衡岳上，东往天台里。足蹑华顶峰，目观沧海水。知



   卷571_53 【就峰公宿】贾岛 

河出鸟宿后，萤火白露中。上人坐不倚，共我论量空。 
残月华晻暧，远水响玲珑。尔时无了梦，兹宵方未穷。主



   卷571_54 【刘景阳东斋】贾岛 

松阴连竹影，中有芜苔井。清风此地多，白日空自永。 
景阳公干孙，诗句得真景。劝我不须归，月出东斋静。斋



   卷571_55 【对菊】贾岛 

九日不出门，十日见黄菊。灼灼尚繁英，美人无消息。知



   卷571_56 【送集文上人游方】贾岛 

来从道陵井，双木溪边会。分首芳草时，远意青天外。 
此游诣几岳，嵩华衡恒泰。主



   卷571_57 【题岸上人郡内闲居】贾岛 

静向方寸求，不居山嶂幽。池开菡萏香，门闭莓苔秋。 
金玉重四句，秕糠轻九流。炉烟上乔木，钟磬下危楼。 
手种一株松，贞心与师俦。主



   卷571_58 【游子】贾岛 

游子喜乡远，非吾忆归庐。谁知奔他山，自欲早旋车。 
朝赏暮已足，图归愿无馀。当期附鹏翼，未偶方踌躇。斋



   卷571_59 【寄山中王参】贾岛 

我看岳西云，君看岳北月。长怀燕城南，相送十里别。 
别来千馀日，日日忆不歇。远寄一纸书，数字论白发。古



   卷571_60 【送汲鹏】贾岛 

淮南卧理后，复逢君姓汲。文采非寻常，志愿期卓立。 
深江东泛舟，夕阳眺原隰。夏夜言诗会，往往追不及。知



   卷571_61 【寄令狐相公（一作赴长江道中）】贾岛 

策杖驰山驿，逢人问梓州。长江那可到，行客替生愁。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十二 
 
   
　 
　

　
 　



   卷572_1 【哭柏岩和尚】贾岛 

苔覆石床新，师曾占几春。写留行道影，焚却坐禅身。 
塔院关松雪，经房锁隙尘。自嫌双泪下，不是解空人。斋



   卷572_2 【山中道士】贾岛 

头发梳千下，休粮带瘦容。养雏成大鹤，种子作高松。 
白石通宵煮，寒泉尽日舂。不曾离隐处，那得世人逢。古



   卷572_3 【就可公宿】贾岛 

十里寻幽寺，寒流数派分。僧同雪夜坐，雁向草堂闻。 
静语终灯焰，馀生许峤云。由来多抱疾，声不达明君。知



   卷572_4 【旅游】贾岛 

此心非一事，书札若为传。旧国别多日，故人无少年。 
空巢霜叶落，疏牖水萤穿。留得林僧宿，中宵坐默然。主



   卷572_5 【送邹明府游灵武】贾岛 

曾宰西畿县，三年马不肥。债多平剑与，官满载书归。 
边雪藏行径，林风透卧衣。灵州听晓角，客馆未开扉。斋



   卷572_6 【题皇甫荀蓝田厅】贾岛 

任官经一年，县与玉峰连。竹笼拾山果，瓦瓶担石泉。 
客归秋雨后，印锁暮钟前。久别丹阳浦，时时梦钓船。古



   卷572_7 【赠王将军】贾岛 

宿卫炉烟近，除书墨未干。马曾金镞中，身有宝刀瘢。 
父子同时捷，君王画阵看。何当为外帅，白日出长安。知



   卷572_8 【下第】贾岛 

下第只空囊，如何住帝乡。杏园啼百舌，谁醉在花傍。 
泪落故山远，病来春草长。知音逢岂易，孤棹负三湘。主



   卷572_9 【寄贺兰朋吉】贾岛 

往往东林下，花香似火焚。故园从小别，夜雨近秋闻。 
野菜连寒水，枯株簇古坟。泛舟同远客，寻寺入幽云。 
斜日扉多掩，荒田径细分。相思蝉几处，偶坐蝶成群。 
会宿曾论道，登高省议文。苦吟遥可想，边叶向纷纷。知



   卷572_10 【忆吴处士】贾岛 

半夜长安雨，灯前越客吟。孤舟行一月，万水与千岑。 
岛屿夏云起，汀洲芳草深。何当折松叶，拂石剡溪阴。主



   卷572_11 【哭孟郊】贾岛 

身死声名在，多应万古传。寡妻无子息，破宅带林泉。 
冢近登山道，诗随过海船。故人相吊后，斜日下寒天。斋



   卷572_12 【送崔定】贾岛 

未知游子意，何不避炎蒸。几日到汉水，新蝉鸣杜陵。 
秋江待得月，夜语恨无僧。巴峡吟过否，连天十二层。古



   卷572_13 【寄白阁默公】贾岛 

已知归白阁，山远晚晴看。石室人心静，冰潭月影残。 
微云分片灭，古木落薪干。后夜谁闻磬，西峰绝顶寒。知



   卷572_14 【雨后宿刘司马池上】贾岛 

蓝溪秋漱玉，此地涨清澄。芦苇声兼雨，芰荷香绕灯。 
岸头秦古道，亭面汉荒陵。静想泉根本，幽崖落几层。主



   卷572_15 【送朱可久归越中】贾岛 

石头城下泊，北固暝钟初。汀鹭潮冲起，船窗月过虚。 
吴山侵越众，隋柳入唐疏。日欲躬调膳，辟来何府书。斋



   卷572_16 【送田卓入华山】贾岛 

幽深足暮蝉，惊觉石床眠。瀑布五千仞，草堂瀑布边。 
坛松涓滴露，岳月泬寥天。鹤过君须看，上头应有仙。古



   卷572_17 【送董正字常州觐省】贾岛 

相逐一行鸿，何时出碛中。江流翻白浪，木叶落青枫。 
轻楫浮吴国，繁霜下楚空。春来欢侍阻，正字在东宫。知



   卷572_18 【酬姚少府】贾岛 

梅树与山木，俱应摇落初。柴门掩寒雨，虫响出秋蔬。 
枯槁彰清镜，孱愚友道书。刊文非不朽，君子自相于。主



   卷572_19 【送无可上人】贾岛 

圭峰霁色新，送此草堂人。麈尾同离寺，蛩鸣暂别亲。 
独行潭底影，数息树边身。终有烟霞约，天台作近邻。斋



   卷572_20 【送李骑曹（一作胄）】贾岛 

归骑双旌远，欢生此别中。萧关分碛路，嘶马背寒鸿。 
朔色晴天北，河源落日东。贺兰山顶草，时动卷帆风。古



   卷572_21 【送乌行中石淙别业】贾岛 

寒水长绳汲，丁泠数滴翻。草通石淙脉，砚带海潮痕。 
岳色何曾远，蝉声尚未繁。劳思当此夕，苗稼在西原。知



   卷572_22 【送觉兴上人归中条山兼谒河中李司空】贾岛 

又忆西岩寺，秦原草白时。山寻樵径上，人到雪房迟。 
暮磬潭泉冻，荒林野烧移。闻师新译偈，说拟对旌麾。主



   卷572_23 【寄无可上人】贾岛 

僻寺多高树，凉天忆重游。磬过沟水尽，月入草堂秋。 
穴蚁苔痕静，藏蝉柏叶稠。名山思遍往，早晚到嵩丘。斋



   卷572_24 【南池】贾岛 

萧条微雨绝，荒岸抱清源。入舫山侵塞，分泉稻接村。 
秋声依树色，月影在蒲根。淹泊方难遂，他宵关梦魂。古



   卷572_25 【寄龙池寺贞空二上人】贾岛 

受请终南住，俱妨去石桥。林中秋信绝，峰顶夜禅遥。 
寒草烟藏虎，高松月照雕。霜天期到寺，寺置即前朝。知



   卷572_26 【送贞空二上人】贾岛 

林下中餐后，天涯欲去时。衡阳过有伴，梦泽出应迟。 
石磬疏寒韵，铜瓶结夜澌。殷勤讶此别，且未定归期。主



   卷572_27 【送裴校书】贾岛 

拜官从秘省，署职在藩维。多故长疏索，高秋远别离。 
天寒泗上醉，夜静岳阳棋。使府临南海，帆飞到不迟。斋



   卷572_28 【升道精舍南台对月寄姚合】贾岛 

月向南台见，秋霖洗涤馀。出逢危叶落，静看众峰疏。 
冷露常时有，禅窗此夜虚。相思聊怅望，润气遍衣初。古



   卷572_29 【即事】贾岛 

索莫对孤灯，阴云积几层。自嗟怜十上，谁肯待三征。 
心被通人见，文叨大匠称。悲秋秦塞草，怀古汉家陵。 
城静高崖树，漏多幽沼冰。过声沙岛鹭，绝行石庵僧。 
岂谓旧庐在，谁言归未曾。斋



   卷572_30 【黄子陂上韩吏部】贾岛 

石楼云一别，二十二三春。相逐升堂者，几为埋骨人。 
涕流闻度瘴，病起喜还秦。曾是令勤道，非惟恤在迍。 
疏衣蕉缕细，爽味茗芽新。钟绝滴残雨，萤多无近邻。 
溪潭承到数，位秩见辞频。若个山招隐，机忘任此身。主



   卷572_31 【投李益】贾岛 

四十归燕字，千年外始吟。已将书北岳，不用比南金。古



   卷572_32 【吊孟协律】贾岛 

才行古人齐，生前品位低。葬时贫卖马，远日哭惟妻。 
孤冢北邙外，空斋中岳西。集诗应万首，物象遍曾题。知



   卷572_33 【送人适越】贾岛 

高城满夕阳，何事欲沾裳。迁客蓬蒿暮，游人道路长。 
晴湖胜镜碧，寒柳似金黄。若有相思梦，殷勤载八行。主



   卷572_34 【送僧游衡岳】贾岛 

心知衡岳路，不怕去人稀。船里犹鸣磬，溪头自曝衣。 
有家从小别，无寺不言归。料得逢寒住，当禅雪满扉。斋



   卷572_35 【送路】贾岛 

别我就蓬蒿，日斜飞伯劳。龙门流水急，嵩岳片云高。 
叹命无知己，梳头落白毛。从军当此去，风起广陵涛。古



   卷572_36 【洛阳道中寄弟】贾岛 

趋走迫流年，惭经此路偏。密云埋二室，积雪度三川。 
生类梗萍泛，悲无金石坚。翻鸿有归翼，极目仰联翩。知



   卷572_37 【登江亭晚望】贾岛 

浩渺浸云根，烟岚没远村。鸟归沙有迹，帆过浪无痕。 
望水知柔性，看山欲倦魂。纵情犹未已，回马欲黄昏。主



   卷572_38 【送耿处士】贾岛 

一瓶离别酒，未尽即言行。万水千山路，孤舟几月程。 
川原秋色静，芦苇晚风鸣。迢递不归客，人传虚隐名。斋



   卷572_39 【过唐校书书斋】贾岛 

池满风吹竹，时时得爽神。声齐雏鸟语，画卷老僧真。 
月出行几步，花开到四邻。江湖心自切，未可挂头巾。古



   卷572_40 【送杜秀才东游】贾岛 

东游谁见待，尽室寄长安。别后叶频落，去程山已寒。 
大河风色度，旷野烧烟残。匣有青铜镜，时将照鬓看。知



   卷572_41 【送天台僧】贾岛 

远梦归华顶，扁舟背岳阳。寒蔬修净食，夜浪动禅床。 
雁过孤峰晓，猿啼一树霜。身心无别念，馀习在诗章。主



   卷572_42 【怀紫阁隐者】贾岛 

寂寥思隐者，孤烛坐秋霖。梨栗猿喜熟，云山僧说深。 
寄书应不到，结伴拟同寻。废寝方终夕，迢迢紫阁心。斋



   卷572_43 【雨夜同厉玄怀皇甫荀】贾岛 

桐竹绕庭匝，雨多风更吹。还如旧山夜，卧听瀑泉时。 
碛雁来期近，秋钟到梦迟。沟西吟苦客，中夕话兼思。古



   卷572_44 【秋暮】贾岛 

北门杨柳叶，不觉已缤纷。值鹤因临水，迎僧忽背云。 
白须相并出，清泪两行分。默默空朝夕，苦吟谁喜闻。知



   卷572_45 【哭胡遇】贾岛 

夭寿知齐理，何曾免叹嗟。祭回收朔雪，吊后折寒花。 
野水秋吟断，空山暮影斜。弟兄相识遍，犹得到君家。主



   卷572_46 【送丹师归闽中】贾岛 

波涛路杳然，衰柳落阳蝉。行李经雷电，禅前漱岛泉。 
归林久别寺，过越未离船。自说从今去，身应老海边。斋



   卷572_47 【送安南惟鉴法师】贾岛 

讲经春殿里，花绕御床飞。南海几回渡，旧山临老归。 
潮摇蛮草落，月湿岛松微。空水既如彼，往来消息稀。古



   卷572_48 【题李凝幽居】贾岛 

闲居少邻并，草径入荒园。鸟宿池边树，僧敲月下门。 
过桥分野色，移石动云根。暂去还来此，幽期不负言。知



   卷572_49 【送韩湘】贾岛 

挂席从古路，长风起广津。楚城花未发，上苑蝶来新。 
半没湖波月，初生岛草春。孤霞临石镜，极浦映村神。 
细响吟干苇，馀馨动远蘋。欲凭将一札，寄与沃洲人。知



   卷572_50 【寄董武】贾岛 

虽同一城里，少省得从容。门掩园林僻，日高巾帻慵。 
孤鸿来半夜，积雪在诸峰。正忆毗陵客，声声隔水钟。主



   卷572_51 【宿赟上人房】贾岛 

阶前多是竹，闲地拟栽松。朱点草书疏，雪平麻履踪。 
御沟寒夜雨，宫寺静时钟。此时无他事，来寻不厌重。斋



   卷572_52 【访李甘原居】贾岛 

原西居处静，门对曲江开。石缝衔枯草，查根上净苔。 
翠微泉夜落，紫阁鸟时来。仍忆寻淇岸，同行采蕨回。古



   卷572_53 【题山寺井】贾岛 

沈沈百尺馀，功就岂斯须。汲早僧出定，凿新虫自无。 
藏源重嶂底，澄翳大空隅。此地如经劫，凉潭会共枯。知



   卷572_54 【僻居无可上人相访】贾岛 

自从居此地，少有事相关。积雨荒邻圃，秋池照远山。 
砚中枯叶落，枕上断云闲。野客将禅子，依依偏往还。主



   卷572_55 【送李馀及第归蜀】贾岛 

知音伸久屈，觐省去光辉。津渡逢清夜，途程尽翠微。 
云当绵竹叠，鸟离锦江飞。肯寄书来否，原居出亦稀。斋



   卷572_56 【荒斋】贾岛 

草合径微微，终南对掩扉。晚凉疏雨绝，初晓远山稀。 
落叶无青地，闲身著白衣。朴愚犹本性，不是学忘机。古



   卷572_57 【夜喜贺兰三见访】贾岛 

漏钟仍夜浅，时节欲秋分。泉聒栖松鹤，风除翳月云。 
踏苔行引兴，枕石卧论文。即此寻常静，来多只是君。知



   卷572_58 【题青龙寺镜公房】贾岛 

一夕曾留宿，终南摇落时。孤灯冈舍掩，残磬雪风吹。 
树老因寒折，泉深出井迟。疏慵岂有事，多失上方期。主



   卷572_59 【送陈判官赴绥德】贾岛 

将军邀入幕，束带便离家。身暖蕉衣窄，天寒碛日斜。 
火烧冈断苇，风卷雪平沙。丝竹丰州有，春来只欠花。斋



   卷572_60 【送唐环归敷水庄】贾岛 

毛女峰当户，日高头未梳。地侵山影扫，叶带露痕书。 
松径僧寻药，沙泉鹤见鱼。一川风景好，恨不有吾庐。古



   卷572_61 【原东居喜唐温琪频至】贾岛 

曲江春草生，紫阁雪分明。汲井尝泉味，听钟问寺名。 
墨研秋日雨，茶试老僧铛。地近劳频访，乌纱出送迎。知



   卷572_62 【送敡法师】贾岛 

度岁不相见，严冬始出关。孤烟寒色树，高雪夕阳山。 
瀑布寺应到，牡丹房甚闲。南朝遗迹在，此去几时还。主



   卷572_63 【寄钱庶子】贾岛 

曲江春水满，北岸掩柴关。只有僧邻舍，全无物映山。 
树阴终日扫，药债隔年还。犹记听琴夜，寒灯竹屋间。斋



   卷572_64 【原上秋居】贾岛 

关西又落木，心事复如何。岁月辞山久，秋霖入夜多。 
鸟从井口出，人自洛阳过。倚仗聊闲望，田家未剪禾。古



   卷572_65 【夏夜】贾岛 

原寺偏邻近，开门物景澄。磬通多叶罅，月离片云棱。 
寄宿山中鸟，相寻海畔僧。唯愁秋色至，乍可在炎蒸。知



   卷572_66 【冬夜】贾岛 

羁旅复经冬，瓢空盎亦空。泪流寒枕上，迹绝旧山中。 
凌结浮萍水，雪和衰柳风。曙光鸡未报，嘹唳两三鸿。主



   卷572_67 【送厉宗上人】贾岛 

拥策背岷峨，终南雨雪和。漱泉秋鹤至，禅树夜猿过。 
高顶白云尽，前山黄叶多。曾吟庐岳上，月动九江波。斋



   卷572_68 【寄李存穆】贾岛 

闻道船中病，似忧亲弟兄。信来从水路，身去到柴城。 
久别长须鬓，相思书姓名。忽然消息绝，频梦却还京。古



   卷572_69 【赠无怀禅师】贾岛 

身从劫劫修，果以此生周。禅定石床暖，月移山树秋。 
捧盂观宿饭，敲磬过清流。不掩玄关路，教人问白头。知



   卷572_70 【寄武功姚主簿】贾岛 

居枕江沱北，情悬渭曲西。数宵曾梦见，几处得书披。 
驿路穿荒坂，公田带淤泥。静棋功奥妙，闲作韵清凄。 
锄草留丛药，寻山上石梯。客回河水涨，风起夕阳低。 
空地苔连井，孤村火隔溪。卷帘黄叶落，锁印子规啼。 
陇色澄秋月，边声入战鼙。会须过县去，况是屡招携。斋



   卷572_71 【题刘华书斋】贾岛 

白石床无尘，青松树有鳞。一莺啼带雨，两树合从春。 
荒榭苔胶砌，幽丛果堕榛。偶来疏或数，当暑夕胜晨。 
露滴星河水，巢重草木薪。终南同往意，赵北独游身。 
渡叶司天漏，惊蛩远地人。机清公干族，也莫卧漳滨。主



   卷572_72 【送卢秀才游潞府】贾岛 

雨馀滋润在，风不起尘沙。边日寡文思，送君吟月华。 
过山干相府，临水宿僧家。能赋焉长屈，芳春宴杏花。斋



   卷572_73 【送南康姚明府】贾岛 

铜章美少年，小邑在南天。版籍多迁客，封疆接洞田。 
静江鸣野鼓，发缆带村烟。却笑陶元亮，何须忆醉眠。古



   卷572_74 【送友人弃官游江左】贾岛 

羡君休作尉，万事且全身。寰海多虞日，江湖独往人。 
姓名何处变，鸥鸟几时亲。别后吴中使，应须访子真。知



   卷572_75 【雨中怀友人】贾岛 

对雨思君子，尝茶近竹幽。儒家邻古寺，不到又逢秋。斋



   卷572_76 【寄远】贾岛 

家住锦水上，身征辽海边。十书九不到，一到忽经年。知



   卷572_77 【南斋】贾岛 

独自南斋卧，神闲景亦空。有山来枕上，无事到心中。 
帘卷侵床月，屏遮入座风。望春春未至，应在海门东。主



   卷572_78 【早春题友人湖上新居二首（一作项斯诗）】贾岛 

近得云中路，门长侵早开。到时犹有雪，行处已无苔。 
劝酒客初醉，留茶僧未来。每逢晴暖日，惟见乞花栽。斋

门不当官道，行人到亦稀。故从餐后出，多是夜深归。 
开箧收诗卷，扫床移卧衣。几时同买宅，相送有柴扉。知



   卷572_79 【送雍陶入蜀】贾岛 

江山事若谙，那肯滞云南。草色分危磴，杉阴近古潭。 
日斜褒谷鸟，夏浅巂州蚕。吾自疑双鬓，相逢更不堪。主



   卷572_80 【张郎中过原东居】贾岛 

年长惟添懒，经旬止掩关。高人餐药后，下马此林间。 
对坐天将暮，同来客亦闲。几时能重至，水味似深山。斋



   卷572_81 【答王建秘书】贾岛 

人皆闻蟋蟀，我独恨蹉跎。白发无心镊，青山去意多。 
信来漳浦岸，期负洞庭波。时扫高槐影，朝回或恐过。古



   卷572_82 【送李馀往湖南】贾岛 

昔去候温凉，秋山满楚乡。今来从辟命，春物遍涔阳。 
岳石挂海雪，野枫堆渚樯。若寻吾祖宅，寂寞在潇湘。知



   卷572_83 【偶作】贾岛 

野步随吾意，那知是与非。稔年时雨足，闰月暮蝉稀。 
独树依冈老，遥峰出草微。园林自有主，宿鸟且同归。主



   卷572_84 【过雍秀才居】贾岛 

夏木鸟巢边，终南岭色鲜。就凉安坐石，煮茗汲邻泉。 
钟远清霄半，蜩稀暑雨前。幽斋如葺罢，约我一来眠。斋



   卷572_85 【寄顾非熊】贾岛 

知君归有处，山水亦难齐。犹去潇湘远，不闻猿狖啼。 
穴通茆岭下，潮满石头西。独立生遥思，秋原日渐低。古



   卷572_86 【送神邈法师】贾岛 

柳絮落濛濛，西州道路中。相逢春忽尽，独去讲初终。 
行疾遥山雨，眠迟后夜风。绕房三两树，回日叶应红。知



   卷572_87 【送慈恩寺霄韵法师谒太原李司空】贾岛 

何故谒司空，云山知几重。碛遥来雁尽，雪急去僧逢。 
清磬先寒角，禅灯彻晓烽。旧房闲片石，倚著最高松。主



   卷572_88 【送知兴上人】贾岛 

久住巴兴寺，如今始拂衣。欲临秋水别，不向故园归。 
锡挂天涯树，房开岳顶扉。下看千里晓，霜海日生微。斋



   卷572_89 【送惠雅法师归玉泉】贾岛 

只到潇湘水，洞庭湖未游。饮泉看月别，下峡听猿愁。 
讲不停雷雨，吟当近海流。降霜归楚夕，星冷玉泉秋。古



   卷572_90 【忆江上吴处士】贾岛 

闽国扬帆去，蟾蜍亏复团。秋风生渭水，落叶满长安。 
此地聚会夕，当时雷雨寒。兰桡殊未返，消息海云端。知



   卷572_91 【题张博士新居】贾岛 

青枫何不种，林在洞庭村。应为三湘远，难移万里根。 
斗牛初过伏，菡萏欲香门。旧即湖山隐，新庐葺此原。主



   卷572_92 【石门陂留辞从叔谟】贾岛 

幽鸟飞不远，此行千里间。寒冲陂水雾，醉下菊花山。 
有耻长为客，无成又入关。何时临涧柳，吾党共来攀。斋



   卷572_93 【送朱兵曹回越】贾岛 

星彩练中见，澄江岂有泥。潮生垂钓罢，楚尽去樯西。 
碛鸟辞沙至，山鼯隔水啼。会稽半侵海，涛白禹祠溪。古



   卷572_94 【怀博陵故人】贾岛 

孤城易水头，不忘旧交游。雪压围棋石，风吹饮酒楼。 
路遥千万里，人别十三秋。吟苦相思处，天寒水急流。知



   卷572_95 【夕思】贾岛 

秋宵已难曙，漏向二更分。我忆山水坐，虫当寂寞闻。 
洞庭风落木，天姥月离云。会自东浮去，将何欲致君。主



   卷572_96 【寄河中杨少尹】贾岛 

非惟咎曩时，投刺诣门迟。怅望三秋后，参差万里期。 
禹留疏凿迹，舜在寂寥祠。此到杳难共，回风逐所思。斋



   卷572_97 【孟融逸人】贾岛 

孟君临水居，不食水中鱼。衣褐唯粗帛，筐箱只素书。 
树林幽鸟恋，世界此心疏。拟棹孤舟去，何峰又结庐。古



   卷572_98 【晚晴见终南诸峰】贾岛 

秦分积多峰，连巴势不穷。半旬藏雨里，此日到窗中。 
圆魄将升兔，高空欲叫鸿。故山思不见，碣石泬寥东。知



   卷572_99 【宿池上】贾岛 

泉来从绝壑，亭敞在中流。竹密无空岸，松长可绊舟。 
蟪蛄潭上夜，河汉岛前秋。异夕期深涨，携琴却此游。主



   卷572_100 【喜姚郎中自杭州回】贾岛 

路多枫树林，累日泊清阴。来去泛流水，翛然适此心。 
一披江上作，三起月中吟。东省期司谏，云门悔不寻。斋



   卷572_101 【送郑长史之岭南（一本题作送郑史）】贾岛 

云林颇重叠，岑渚复幽奇。汨水斜阳岸，骚人正则祠。 
苍梧多蟋蟀，白露湿江蓠。擢第荣南去，晨昏近九疑。古



   卷572_102 【送李溟谒宥州李权使君】贾岛 

英雄典宥州，迢递苦吟游。风宿骊山下，月斜灞水流。 
去时初落叶，回日定非秋。太守携才子，看鹏百尺楼。知



   卷572_103 【永福湖和杨郑州】贾岛 

积水还平岸，春来引郑溪。旧渠通郭下，新堰绝湖西。 
嵩少分明对，潇湘阔狭齐。客游随庶子，孤屿草萋萋。主



   卷572_104 【题长江】贾岛 

言心俱好静，廨署落晖空。归吏封宵钥，行蛇入古桐。 
长江频雨后，明月众星中。若任迁人去，西溪与剡通。斋



   卷572_105 【泥阳馆】贾岛 

客愁何并起，暮送故人回。废馆秋萤出，空城寒雨来。 
夕阳飘白露，树影扫青苔。独坐离容惨，孤灯照不开。古



   卷572_106 【送徐员外赴河中】贾岛 

原野正萧瑟，中间分散情。吏从甘扈罢，诏许朔方行。 
边日沉残角，河关截夜城。云居闲独往，长老出房迎。知



   卷572_107 【送贺兰上人】贾岛 

野僧来别我，略坐傍泉沙。远道擎空钵，深山蹋落花。 
无师禅自解，有格句堪夸。此去非缘事，孤云不定家。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十三 
 
   
　 
　

　
 　



   卷573_1 【送令狐绹相公】贾岛 

梁园趋戟节，海草几枯春。风水难遭便，差池未振鳞。 
姓名犹语及，门馆阻何因。苦拟修文卷，重擎献匠人。 
吟看青岛处，朝退赤墀晨。根爱杉栽活，枝怜雪霰新。 
缀篇嗟调逸，不和揣才贫。早晚还霖雨，滂沱洗月轮。 
揠苗方灭裂，成器待陶钧。困坂思回顾，迷邦辄问津。 
数行望外札，绝句握中珍。是日荣游汴，当时怯往陈。 
鸿舂乖汉爵，桢病卧漳滨。岳整五千仞，云惟一片身。 
故山离未死，秋水宿经旬。下第能无恧，高科恐有神。 
罢耕田料废，省钓岸应榛。慷慨知音在，谁能泪堕巾。斋



   卷573_2 【寄沧州李尚书】贾岛 

沧溟深绝阔，西岸郭东门。戈者罗夷鸟，桴人思峤猿。 
威棱高腊冽，煦育极春温。陂淀封疆内，蒹葭壁垒根。 
摇鞞边地脉，愁箭虎狼魂。水县卖纱市，盐田煮海村。 
枝条分御叶，家世食唐恩。武可纵横讲，功从战伐论。 
天涯生月片，屿顶涌泉源。非是泥池物，方因雷雨尊。 
沉谋藏未露，邻境帖无喧。青冢骄回鹘，萧关陷叶蕃。 
何时霖岁旱，早晚雪邦冤。迢递瞻旌纛，浮阳寄咏言。斋



   卷573_3 【逢旧识】贾岛 

几岁阻干戈，今朝劝酒歌。羡君无白发，走马过黄河。 
旧宅兵烧尽，新宫日奏多。妖星还有角，数尺铁重磨。古



   卷573_4 【崇圣寺斌公房】贾岛 

近来惟一食，树下掩禅扉。落日寒山磬，多年坏衲衣。 
白须长更剃，青霭远还归。仍说游南岳，经行是息机。知



   卷573_5 【送李傅侍郎剑南行营】贾岛 

走马从边事，新恩受外台。勇看双节出，期破八蛮回。 
许国家无恋，盘江栈不摧。移军刁斗逐，报捷剑门开。 
角咽猕猴叫，鼙干霹雳来。去年新甸邑，犹滞佐时才。知



   卷573_6 【别徐明府】贾岛 

抱琴非本意，生事偶相萦。口尚袁安节，身无子贱名。 
地寒春雪盛，山浅夕风轻。百战馀荒野，千夫渐耦耕。 
一杯宜独夜，孤客恋交情。明日疲骖去，萧条过古城。知



   卷573_7 【岐下送友人归襄阳】贾岛 

蹉跎随泛梗，羁旅到西州。举翮笼中鸟，知心海上鸥。 
山光分首暮，草色向家秋。若更登高岘，看碑定泪流。主



   卷573_8 【送友人游蜀】贾岛 

万岑深积翠，路向此中难。欲暮多羁思，因高莫远看。 
卓家人寂寞，扬子业凋残。唯有岷江水，悠悠带月寒。斋



   卷573_9 【送郑少府】贾岛 

江岸一相见，空令惜此分。夕阳行带月，酌水少留君。 
野地初烧草，荒山过雪云。明年还调集，蝉可在家闻。古



   卷573_10 【子规（一作项斯诗）】贾岛 

游魂自相叫，宁复记前身。飞过邻家月，声连野路春。 
梦边催晓急，愁处送风频。自有沾花血，相和雨滴新。知



   卷573_11 【送僧归天台】贾岛 

辞秦经越过，归寺海西峰。石涧双流水，山门九里松。 
曾闻清禁漏，却听赤城钟。妙宇研磨讲，应齐智者踪。主



   卷573_12 【让纠曹上乐使君】贾岛 

战战复兢兢，犹如履薄冰。虽然叨一掾，还似说三乘。 
瓶汲南溪水，书来北岳僧。戆愚兼抱疾，权纪不相应。斋



   卷573_13 【赠友人】贾岛 

五字诗成卷，清新韵具偕。不同狂客醉，自伴律僧斋。 
春别和花树，秋辞带月淮。却归登第日，名近榜头排。古



   卷573_14 【送雍陶及第归成都宁亲】贾岛 

不唯诗著籍，兼又赋知名。议论于题称，春秋对问精。 
半应阴骘与，全赖有司平。归去峰峦众，别来松桂生。 
涨江流水品，当道白云坑。勿以攻文捷，而将学剑轻。 
制衣新濯锦，开酝旧烧罂。同日升科士，谁同膝下荣。斋



   卷573_15 【谢令狐绹相公赐衣九事】贾岛 

长江飞鸟外，主簿跨驴归。逐客寒前夜，元戎予厚衣。 
雪来松更绿，霜降月弥辉。即日调殷鼎，朝分是与非。古



   卷573_16 【送金州鉴周上人】贾岛 

地必寻天目，溪仍住若耶。帆随风便发，月不要云遮。 
极浦浮霜雁，回潮落海查。峨嵋省春上，立雪指流沙。知



   卷573_17 【送谭远上人】贾岛 

下视白云时，山房盖树皮。垂枝松落子，侧顶鹤听棋。 
清净从沙劫，中终未日欹。金光明本行，同侍出峨嵋。主



   卷573_18 【新年】贾岛 

嗟以龙钟身，如何岁复新。石门思隐久，铜镜强窥频。 
花发新移树，心知故国春。谁能平此恨，岂是北宗人。斋



   卷573_19 【送僧】贾岛 

出家从丱岁，解论造玄门。不惜挥谈柄，谁能听至言。 
中时山果熟，后夏竹阴繁。此去逢何日，峨嵋晓复昏。古



   卷573_20 【送姚杭州】贾岛 

白云峰下城，日夕白云生。人老江波钓，田侵海树耕。 
吴山钟入越，莲叶吹摇旌。诗异石门思，涛来向越迎。知



   卷573_21 【夜集田卿宅】贾岛 

朗咏高斋下，如将古调弹。翻鸿向桂水，来雪渡桑干。 
滴滴玉漏曙，翛翛竹籁残。曩年曾宿此，亦值五陵寒。主



   卷573_22 【寄山友长孙栖峤】贾岛 

此时气萧飒，琴院可应关。鹤似君无事，风吹雨遍山。 
松生青石上，泉落白云间。有径连高顶，心期相与还。斋



   卷573_23 【酬厉玄】贾岛 

我来从北鄙，子省涉西陵。白发初相识，秋山拟共登。 
邻居帝城雨，会宿御沟冰。未报见贻作，耿然中夜兴。古



   卷573_24 【送刘式洛中觐省】贾岛 

晴峰三十六，侍立上春台。同宿别离恨，共看星月回。 
野莺临苑语，河棹历江来。便寄相思札，缄封花下开。知



   卷573_25 【送空公往金州】贾岛 

七百里山水，手中楖栗粗。松生师坐石，潭涤祖传盂。 
长拟老岳峤，又闻思海湖。惠能同俗姓，不是岭南卢。主



   卷573_26 【赠绍明上人】贾岛 

未住青云室，中秋独往年。上方嵩若寺，下视雨和烟。 
祖岂无言去，心因断臂传。不知能已后，更有几灯然。斋



   卷573_27 【赠弘泉上人】贾岛 

洗足下蓝岭，古师精进同。心知溪卉长，居此玉林空。 
西殿宵灯磬，东林曙雨风。旧峰邻太白，石座雨苔濛。古



   卷573_28 【送宣皎上人游太白】贾岛 

剃发鬓无雪，去年三十三。山过春草寺，磬度落花潭。 
得句才邻约，论宗意在南。峰灵疑懒下，苍翠太虚参。知



   卷573_29 【病起】贾岛 

高丘归未得，空自责迟回。身事岂能遂，兰花又已开。 
病令新作少，雨阻故人来。灯下南华卷，袪愁当酒杯。主



   卷573_30 【送殷侍御赴同州】贾岛 

冯翊蒲西郡，沙冈拥地形。中条全离岳，清渭半和泾。 
夜暮眠明月，秋深至洞庭。犹来交辟士，事别偃林扃。斋



   卷573_31 【送沈鹤】贾岛 

家楚婿于秦，携妻云养亲。陆行千里外，风卷一帆新。 
夜泊疏山雨，秋吟捣药轮。芜城登眺作，才动广陵人。古



   卷573_32 【秋夜仰怀钱孟二公琴客会】贾岛 

月色四时好，秋光君子知。南山昨夜雨，为我写清规。 
独鹤耸寒骨，高杉韵细飔。仙家缥缈弄，仿佛此中期。知



   卷573_33 【赠李金州】贾岛 

绮里祠前后，山程践白云。溯流随大旆，登岸见全军。 
晓角吹人梦，秋风卷雁群。雾开方露日，汉水底沙分。主



   卷573_34 【酬姚合校书】贾岛 

因贫行远道，得见旧交游。美酒易倾尽，好诗难卒酬。 
公堂朝共到，私第夜相留。不觉入关晚，别来林木秋。斋



   卷573_35 【送独孤马二秀才居明月山读书】贾岛 

濯志俱高洁，儒科慕冉颜。家辞临水郡，雨到读书山。 
栖鸟棕花上，声钟砾阁间。寂寥窗户外，时见一舟还。古



   卷573_36 【病蝉】贾岛 

病蝉飞不得，向我掌中行。拆翼犹能薄，酸吟尚极清。 
露华凝在腹，尘点误侵睛。黄雀并鸢鸟，俱怀害尔情。知



   卷573_37 【青门里作】贾岛 

燕存鸿已过，海内几人愁。欲问南宗理，将归北岳修。 
若无攀桂分，只是卧云休。泉树一为别，依稀三十秋。主



   卷573_38 【卢秀才南台】贾岛 

居在青门里，台当千万岑。下因冈助势，上有树交阴。 
陵远根才近，空长畔可寻。新晴登啸处，惊起宿枝禽。斋



   卷573_39 【寄李輈侍郎】贾岛 

终过盟津书，分明梦不虚。人从清渭别，地隔太行馀。 
宾幕谁嫌静，公门但晏如。櫑鞞干霹雳，斜汉湿蟾蜍。 
追琢垂今后，敦庞得古初。井台怜操筑，漳岸想丕疏。 
亦翼铿珉珮，终当直石渠。此身多抱疾，幽里近营居。 
忆漱苏门涧，经浮楚泽潴。松栽侵古影，荤断尚芹菹。 
语嘿曾延接，心源离滓淤。谁言姓琴氏，独跨角生鱼。古



   卷573_40 【寄令狐绹相公】贾岛 

驴骏胜羸马，东川路匪赊。一缄论贾谊，三蜀寄严家。 
澄彻霜江水，分明露石沙。话言声及政，栈阁谷离斜。 
自著衣偏暖，谁忧雪六花。裹裳留阔襆，防患与通茶。 
山馆中宵起，星河残月华。双僮前日雇，数口向天涯。 
良乐知骐骥，张雷验镆铘。谦光贤将相，别纸圣龙蛇。 
岂有斯言玷，应无白璧瑕。不妨圆魄里，人亦指虾蟆。知



   卷573_41 【再投李益常侍】贾岛 

何处初投刺，当时赴尹京。淹留花柳变，然诺肺肠倾。 
避暑蝉移树，高眠雁过城。人家嵩岳色，公府洛河声。 
联句逢秋尽，尝茶见月生。新衣裁白苎，思从曲江行。知



   卷573_42 【积雪】贾岛 

昔属时霖滞，今逢腊雪多。南猜飘桂渚，北讶雨交河。 
尽灭平芜色，弥重古木柯。空中离白气，岛外下沧波。 
隐者迷樵道，朝人冷玉珂。夕繁仍昼密，漏间复钟和。 
想积高嵩顶，新秋皎月过。古



   卷573_43 【过杨道士居】贾岛 

先生修道处，茆屋远嚣氛。叩齿坐明月，支颐望白云。 
精神含药色，衣服带霞纹。无话瀛洲路，多年别少君。知



   卷573_44 【赠僧】贾岛 

乱山秋木穴，里有灵蛇藏。铁锡挂临海，石楼闻异香。 
出尘头未白，入定衲凝霜。莫话五湖事，令人心欲狂。主



   卷573_45 【送友人游塞】贾岛 

飘蓬多塞下，君见益潸然。迥碛沙衔日，长河水接天。 
夜泉行客火，晓戍向京烟。少结相思恨，佳期芳草前。斋



   卷573_46 【思游边友人】贾岛 

凝愁对孤烛，昨日饮离杯。叶下故人去，天中新雁来。 
连沙秋草薄，带雪暮山开。苑北红尘道，何时见远回。古



   卷573_47 【秋暮寄友人】贾岛 

寥落关河暮，霜风树叶低。远天垂地外，寒日下峰西。 
有志烟霞切，无家岁月迷。清宵话白阁，已负十年栖。知



   卷573_48 【寄令狐绹相公】贾岛 

官高频敕授，老免把犁锄。一主长江印，三封东省书。 
不无濠上思，唯食圃中蔬。梦幻将泡影，浮生事只如。主



   卷573_49 【和孟逸人林下道情】贾岛 

四气相陶铸，中庸道岂销。夏云生此日，春色尽今朝。 
陋巷贫无闷，毗耶疾未调。已栽天末柏，合抱岂非遥。斋



   卷573_50 【宿姚少府北斋】贾岛 

石溪同夜泛，复此北斋期。鸟绝吏归后，蛩鸣客卧时。 
锁城凉雨细，开印曙钟迟。忆此漳川岸，如今是别离。古



   卷573_51 【雪晴晚望】贾岛 

倚杖望晴雪，溪云几万重。樵人归白屋，寒日下危峰。 
野火烧冈草，断烟生石松。却回山寺路，闻打暮天钟。知



   卷573_52 【送崔峤游潇湘】贾岛 

功烈尚书孙，琢磨风雅言。渡河山凿处，陟岘汉滩喧。 
梦想吟天目，宵同话石门。枫林叶欲下，极浦月清暾。主



   卷573_53 【寄朱锡珪】贾岛 

远泊与谁同，来从古木中。长江人钓月，旷野火烧风。 
梦泽吞楚大，闽山厄海丛。此时樯底水，涛起屈原通。斋



   卷573_54 【马戴居华山因寄】贾岛 

玉女洗头盆，孤高不可言。瀑流莲岳顶，河注华山根。 
绝雀林藏鹘，无人境有猿。秋蟾才过雨，石上古松门。古



   卷573_55 【寄胡遇】贾岛 

一自残春别，经炎复到凉。萤从枯树出，蛩入破阶藏。 
落叶书胜纸，闲砧坐当床。东门因送客，相访也何妨。知



   卷573_56 【送李戎扶侍往寿安】贾岛 

二千馀里路，一半是波涛。未晓著衣起，出城逢日高。 
关山多寇盗，扶侍带弓刀。临别不挥泪，谁知心郁陶。主



   卷573_57 【送孙逸人】贾岛 

衣屡犹同俗，妻儿亦宛然。不餐能累月，无病已多年。 
是药皆谙性，令人渐信仙。杖头书数卷，荷入翠微烟。斋



   卷573_58 【寄华山僧】贾岛 

遥知白石室，松柏隐朦胧。月落看心次，云生闭目中。 
五更钟隔岳，万尺水悬空。苔藓嵌岩所，依稀有径通。古



   卷573_59 【送李登少府】贾岛 

伊阳耽酒尉，朗咏醉醒新。应见嵩山里，明年踯躅春。 
一千寻树直，三十六峰邻。流水潺潺处，坚贞玉涧珉。知



   卷573_60 【易州过郝逸人居】贾岛 

每逢词翰客，邀我共寻君。果见闲居赋，未曾流俗闻。 
也知邻市井，宛似出嚣氛。却笑巢由辈，何须隐白云。主



   卷573_61 【酬鄠县李廓少府见寄】贾岛 

稍怜公事退，复遇夕阳时。北朔霜凝竹，南山水入篱。 
吟怀沧海侣，空问白云师。恨不相从去，心惟野鹤知。斋



   卷573_62 【净业寺与前鄠县李廓少府同宿】贾岛 

来从城上峰，京寺暮相逢。往往语复默，微微雨洒松。 
家贫初罢吏，年长畏闻蛩。前日犹拘束，披衣起晓钟。古



   卷573_63 【送南卓归京】贾岛 

残春别镜陂，罢郡未霜髭。行李逢炎暑，山泉满路岐。 
云藏巢鹤树，风触啭莺枝。三省同虚位，双旌带去思。 
入城宵梦后，待漏月沉时。长策并忠告，从容写玉墀。古



   卷573_64 【卧疾走笔酬韩愈书问】贾岛 

一卧三四旬，数书惟独君。愿为出海月，不作归山云。 
身上衣频寄，瓯中物亦分。欲知强健否，病鹤未离群。知



   卷573_65 【长孙霞李溟自紫阁白阁二峰见访】贾岛 

寂寞吾庐贫，同来二阁人。所论唯野事，招作住云邻。 
古寺期秋宿，平林散早春。漱流今已矣，巢许岂尧臣。主



   卷573_66 【送惟一游清凉寺】贾岛 

去有巡台侣，荒溪众树分。瓶残秦地水，锡入晋山云。 
秋月离喧见，寒泉出定闻。人间临欲别，旬日雨纷纷。斋



   卷573_67 【郑尚书新开涪江二首】贾岛 

岸凿青山破，江开白浪寒。日沉源出海，春至草生滩。 
梓匠防波溢，蓬仙畏水干。从今疏决后，任雨滞峰峦。古

不侵南亩务，已拔北江流。涪水方移岸，浔阳有到舟。 
潭澄初捣药，波动乍垂钩。山可疏三里，从知历亿秋。主



   卷573_68 【寄乔侍郎】贾岛 

大宁犹未到，曾渡北浮桥。晓出爬船寺，手擎紫栗条。 
差池不相见，怅望至今朝。近日营家计，绳悬一小瓢。斋



   卷573_69 【送去华法师】贾岛 

在越居何寺，东南水路归。秋江洗一钵，寒日晒三衣。 
默听鸿声尽，行看叶影飞。囊中无宝货，船户夜扃稀。古



   卷573_70 【送蔡京】贾岛 

跃蹄归鲁日，带漏别秦星。易折芳条桂，难穷邃义经。 
登封多泰岳，巡狩遍沧溟。家在何林下，梁山翠满庭。知



   卷573_71 【慈恩寺上座院】贾岛 

未委衡山色，何如对塔峰。曩宵曾宿此，今夕值秋浓。 
羽族栖烟竹，寒流带月钟。井甘源起异，泉涌渍苔封。主



   卷573_72 【题朱庆馀所居】贾岛 

天寒吟竟晓，古屋瓦生松。寄信船一只，隔乡山万重。 
树来沙岸鸟，窗度雪楼钟。每忆江中屿，更看城上峰。斋



   卷573_73 【送黄知新归安南】贾岛 

池亭沉饮遍，非独曲江花。地远路穿海，春归冬到家。 
火山难下雪，瘴土不生茶。知决移来计，相逢期尚赊。古



   卷573_74 【赠胡禅归】贾岛 

自是根机钝，非关夏腊深。秋来江上寺，夜坐岭南心。 
井凿山含月，风吹磬出林。祖师携只履，去路杳难寻。知



   卷573_75 【元日女道士受箓】贾岛 

元日更新夜，斋身称净衣。数星连斗出，万里断云飞。 
霜下磬声在，月高坛影微。立听师语了，左肘系符归。主



   卷573_76 【重与彭兵曹】贾岛 

故人在城里，休寄海边书。渐去老不远，别来情岂疏。 
砚冰催腊日，山雀到贫居。每有平戎计，官家别敕除。斋



   卷573_77 【赠庄上人】贾岛 

不语焚香坐，心知道已成。流年衰此世，定力见他生。 
暮雪馀春冷，寒灯续昼明。寻常五侯至，敢望下阶迎。古



   卷573_78 【落第东归逢僧伯阳】贾岛 

相逢须语笑，人世别离频。晓至长侵月，思乡动隔春。 
见僧心暂静，从俗事多迍。宇宙诗名小，山河客路新。 
翠桐犹入爨，清镜未辞尘。逸足思奔骥，随群且退鳞。 
宴乖红杏寺，愁在绿杨津。老病难为乐，开眉赖故人。斋



   卷573_79 【皇甫主簿期游山不及赴】贾岛 

休官匹马在，新意入山中。更住应难遂，前期恨不同。 
集蝉苔树僻，留客雨堂空。深夜谁相访，惟当清净翁。古



   卷573_80 【宿成湘林下】贾岛 

相访夕阳时，千株木未衰。石泉流出谷，山雨滴栖鸱。 
漏向灯听数，酒因客寝迟。今宵不尽兴，更有月明期。知



   卷573_81 【喜雍陶至】贾岛 

今朝笑语同，几日百忧中。鸟度剑门静，蛮归泸水空。 
步霜吟菊畔，待月坐林东。且莫孤此兴，勿论穷与通。主



   卷573_82 【酬胡遇】贾岛 

丽句传人口，科名立可图。移居见山烧，买树带巢乌。 
游远风涛急，吟清雪月孤。却思初识面，仍未有多须。斋



   卷573_83 【宿慈恩寺郁公房】贾岛 

病身来寄宿，自扫一床闲。反照临江磬，新秋过雨山。 
竹阴移冷月，荷气带禅关。独住天台意，方从内请还。古



   卷573_84 【送褚山人归日本】贾岛 

悬帆待秋水，去入杳冥间。东海几年别，中华此日还。 
岸遥生白发，波尽露青山。隔水相思在，无书也是闲。知



   卷573_85 【寄韩湘】贾岛 

过岭行多少，潮州涨满川。花开南去后，水冻北归前。 
望鹭吟登阁，听猿泪滴船。相思堪面话，不著尺书传。主



   卷573_86 【雨夜寄马戴】贾岛 

芳林杏花树，花落子西东。今夕曲江雨，寒催朔北风。 
乡书沧海绝，隐路翠微通。寂寂相思际，孤釭残漏中。斋



   卷573_87 【喜无可上人游山回】贾岛 

一食复何如，寻山无定居。相逢新夏满，不见半年馀。 
听话龙潭雪，休传鸟道书。别来还似旧，白发日高梳。古



   卷573_88 【寄毗陵彻公】贾岛 

身依吴寺老，黄叶几回看。早讲林霜在，孤禅隙月残。 
井通潮浪远，钟与角声寒。已有南游约，谁言礼谒难。知



   卷573_89 【送韦琼校书】贾岛 

宾佐兼归觐，此行江汉心。别离从阙下，道路向山阴。 
孤屿消寒沫，空城滴夜霖。若邪溪畔寺，秋色共谁寻。主



   卷573_90 【寄刘侍御】贾岛 

衣多苔藓痕，犹拟更趋门。自夏虽无病，经秋不过原。 
积泉留岱鸟，叠岫隔巴猿。琴月西斋集，如今岂复言。斋



   卷573_91 【送穆少府知眉州】贾岛 

剑门倚青汉，君昔未曾过。日暮行人少，山深异鸟多。 
猿啼和峡雨，栈尽到江波。一路白云里，飞泉洒薜萝。古



   卷573_92 【二月晦日留别鄠中友人】贾岛 

立马柳花里，别君当酒酣。春风渐向北，云雁不飞南。 
明晓日初一，今年月又三。鞭羸去暮色，远岳起烟岚。知



   卷573_93 【送李校书赴吉期】贾岛 

筮算重重吉，良期讵可迁。不同牛女夜，是配凤凰年。 
佩玉春风里，题章蜡烛前。诗书与箴训，夫哲又妻贤。主



   卷573_94 【宿孤馆】贾岛 

落日投村戍，愁生为客途。寒山晴后绿，秋月夜来孤。 
橘树千株在，渔家一半无。自知风水静，舟系岸边芦。斋



   卷573_95 【哭宗密禅师】贾岛 

鸟道雪岑巅，师亡谁去禅。几尘增灭后，树色改生前。 
层塔当松吹，残踪傍野泉。唯嗟听经虎，时到坏庵边。古



   卷573_96 【宿山寺】贾岛 

众岫耸寒色，精庐向此分。流星透疏木，走月逆行云。 
绝顶人来少，高松鹤不群。一僧年八十，世事未曾闻。知



   卷573_97 【送友人如边】贾岛 

去日重阳后，前程菊正芳。行车辗秋岳，落叶坠寒霜。 
云入汉天白，风高碛色黄。蒲轮待恐晚，求荐向诸方。主



   卷573_98 【题竹谷上人院】贾岛 

禅庭高鸟道，回望极川原。樵径连峰顶，石泉通竹根。 
木深犹积雪，山浅未闻猿。欲别尘中苦，愿师贻一言。斋



   卷573_99 【京北原作】贾岛 

登原见城阙，策蹇思炎天。日午路中客，槐花风处蝉。 
远山秦木上，清渭汉陵前。何事居人世，皆从名利牵。古



   卷573_100 【寄江上人】贾岛 

紫阁旧房在，新家中岳东。烟波千里隔，消息一朝通。 
寒日汀洲路，秋晴岛屿风。分明杜陵叶，别后两经红。知



   卷573_101 【送僧归太白山】贾岛 

坚冰连夏处，太白接青天。云塞石房路，峰明雨外巅。 
夜禅临虎穴，寒漱撇龙泉。后会不期日，相逢应信缘。主



   卷573_102 【暮过山村】贾岛 

数里闻寒水，山家少四邻。怪禽啼旷野，落日恐行人。 
初月未终夕，边烽不过秦。萧条桑柘外，烟火渐相亲。斋



   卷573_103 【鹭鸶】贾岛 

求鱼未得食，沙岸往来行。岛月独栖影，暮天寒过声。 
堕巢因木折，失侣遇弦惊。频向烟霄望，吾知尔去程。古



   卷573_104 【内道场僧弘绍】贾岛 

麟德燃香请，长安春几回。夜闲同像寂，昼定为吾开。 
讲罢松根老，经浮海水来。六年双足履，只步院中苔。知



   卷573_105 【蒋亭和蔡湘州】贾岛 

蒋宅为亭榭，蔡城东郭门。潭连秦相井，松老汉朝根。 
已积苍苔遍，何曾旧径存。高斋无事后，时复一携尊。主



   卷573_106 【光州王建使君水亭作】贾岛 

楚水临轩积，澄鲜一亩馀。柳根连岸尽，荷叶出萍初。 
极浦清相似，幽禽到不虚。夕阳庭际眺，槐雨滴疏疏。斋



   卷573_107 【留别光州王使君建】贾岛 

杜陵千里外，期在末秋归。既见林花落，须防木叶飞。 
楚从何地尽，淮隔数峰微。回首馀霞失，斜阳照客衣。古



   卷573_108 【宿姚合宅寄张司业籍】贾岛 

闲宵因集会，柱史话先生。身爱无一事，心期往四明。 
松枝影摇动，石磬响寒清。谁伴南斋宿，月高霜满城。知



   卷573_109 【哭张籍】贾岛 

精灵归恍惚，石磬韵曾闻。即日是前古，谁人耕此坟。 
旧游孤棹远，故域九江分。本欲蓬瀛去，餐芝御白云。主



   卷573_110 【灵准上人院】贾岛 

掩扉当太白，腊数等松椿。禁漏来遥夜，山泉落近邻。 
经声终卷晓，草色几芽春。海内知名士，交游准上人。斋



   卷573_111 【寄柳舍人宗元】贾岛 

格与功俱造，何人意不降。一宵三梦柳，孤泊九秋江。 
擢第名重列，冲天字几双。誓为仙者仆，侧执驭风幢。古



   卷573_112 【送玄岩上人归西蜀】贾岛 

玉垒山中寺，幽深胜概多。药成彭祖捣，顶受七轮摩。 
去腊催今夏，流光等逝波。会当依粪扫，五岳遍头陀。知



   卷573_113 【寄宋州田中丞】贾岛 

古郡近南徐，关河万里馀。相思深夜后，未答去秋书。 
自别知音少，难忘识面初。旧山期已久，门掩数畦蔬。主



   卷573_114 【送朱休归剑南】贾岛 

剑南归受贺，太学赋声雄。山路长江岸，朝阳十月中。 
芽新抽雪茗，枝重集猿枫。卓氏琴台废，深芜想径通。斋



   卷573_115 【寄长武朱尚书】贾岛 

不日即登坛，枪旗一万竿。角吹边月没，鼓绝爆雷残。 
中国今如此，西荒可取难。白衣思请谒，徒步在长安。古



   卷573_116 【送皇甫侍御】贾岛 

晓钟催早期，自是赴嘉招。舟泊湘江阔，田收楚泽遥。 
雁惊起衰草，猿渴下寒条。来使黔南日，时应问寂寥。知



   卷573_117 【郊居即事】贾岛 

住此园林久，其如未是家。叶书传野意，檐溜煮胡茶。 
雨后逢行鹭，更深听远蛙。自然还往里，多是爱烟霞。主



   卷573_118 【夜集姚合宅期可公不至】贾岛 

公堂秋雨夜，已是念园林。何事疾病日，重论山水心。 
孤灯明腊后，微雪下更深。释子乖来约，泉西寒磬音。斋



   卷573_119 【喜李馀自蜀至】贾岛 

迢递岷峨外，西南驿路高。几程寻嶮栈，独宿听寒涛。 
白鸟飞还立，青猿断更号。往来从此过，词体近风骚。古



   卷573_120 【王侍御南原庄】贾岛 

买得足云地，新栽药数窠。峰头盘一径，原下注双河。 
春寺闲眠久，晴台独上多。南斋宿雨后，仍许重来麽。知



   卷573_121 【送康秀才】贾岛 

俱为落第年，相识落花前。酒泻两三盏，诗吟十数篇。 
行岐逢塞雨，嘶马上津船。树影高堂下，回时应有蝉。主



   卷573_122 【送僧】贾岛 

此生披衲过，在世得身闲。日午游都市，天寒往华山。 
言归文字外，意出有无间。仙掌云边树，巢禽时出关。斋



   卷573_123 【寄魏少府】贾岛 

来时乖面别，终日使人惭。易记卷中句，难忘灯下谈。 
湿苔粘树瘿，瀑布溅房庵。音信如相惠，移居古井南。古



   卷573_124 【原居即事言怀赠孙员外】贾岛 

出入土门偏，秋深石色泉。径通原上草，地接水中莲。 
采菌依馀枿，拾薪逢刈田。镊撏白发断，兵阻尺书传。 
避路来华省，抄诗上彩笺。高斋久不到，犹喜未经年。古



   卷573_125 【登楼】贾岛 

秋日登高望，凉风吹海初。山川明已久，河汉没无馀。 
远近涯寥夐，高低中太虚。赋因王阁笔，思比谢游疏。知



   卷573_126 【上乐使君救康成公（一作陈陶续古诗）】贾岛 

曾梦诸侯笑，康囚议脱枷。千根池里藕，一朵火中花。斋



   卷573_127 【昆明池泛舟】贾岛 

一枝青竹榜，泛泛绿萍里。不见钓鱼人，渐入秋塘水。知



   卷573_128 【送僧】贾岛 

大内曾持论，天南化俗行。旧房山雪在，春草岳阳生。 
晓了莲经义，堪任宝盖迎。王侯皆护法，何寺讲钟鸣。主



   卷573_129 【送刘知新往襄阳】贾岛 

此别诚堪恨，荆襄是旧游。眼光悬欲落，心绪乱难收。 
花木三层寺，烟波五相楼。因君两地去，长使梦悠悠。斋



   卷573_130 【寄慈恩寺郁上人】贾岛 

中秋期夕望，虚室省相容。北斗生清漏，南山出碧重。 
露寒鸠宿竹，鸿过月圆钟。此夜情应切，衡阳旧住峰。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十四 
 
   
　 
　

　
 　



   卷574_1 【送饶州张使君】贾岛 

终南云雨连城阙，去路西江白浪头。滁上郡斋离昨日， 
鄱阳农事劝今秋。道心生向前朝寺，文思来因静夜楼。 
借问泊帆干谒者，谁人曾听峡猿愁。斋



   卷574_2 【观冬设上东川杨尚书】贾岛 

匏革奏冬非独乐，军城未晓启重门。何时却入三台贵， 
此日空知八座尊。罗绮舞中收雨点，貔貅阃外卷云根。 
逐迁属吏随宾列，拨棹扁舟不忘恩。斋



   卷574_3 【巴兴作】贾岛 

三年未省闻鸿叫，九月何曾见草枯。寒暑气均思白社， 
星辰位正忆皇都。苏卿持节终还汉，葛相行师自渡泸。 
乡味朔山林果别，北归期挂海帆孤。斋



   卷574_4 【早蝉】贾岛 

早蝉孤抱芳槐叶，噪向残阳意度秋。也任一声催我老， 
堪听两耳畏吟休。得非下第无高韵，须是青山隐白头。 
若问此心嗟叹否，天人不可怨而尤。斋



   卷574_5 【投元郎中】贾岛 

心在潇湘归未期，卷中多是得名诗。高台聊望清秋色， 
片水堪留白鹭鸶。省宿有时闻急雨，朝回尽日伴禅师。 
旧文去岁曾将献，蒙与人来说始知。斋



   卷574_6 【阮籍啸台】贾岛 

如闻长啸春风里，荆棘丛边访旧踪。
地接苏门山近远，荒台突兀抵高峰。



   卷574_7 【滕校书使院小池】贾岛 

小池谁见凿时初，走水南来十里馀。
楼上日斜吹暮角，院中人出锁游鱼。



   卷574_8 【送陕府王建司马】贾岛 

司马虽然听晓钟，尚犹高枕恣疏慵。请诗僧过三门水， 
卖药人归五老峰。移舫绿阴深处息，登楼凉夜此时逢。 
杜陵惆怅临相饯，未寝月前多屐踪。斋



   卷574_9 【上谷旅夜】贾岛 

世难那堪恨旅游，龙钟更是对穷秋。故园千里数行泪， 
邻杵一声终夜愁。月到寒窗空皓晶，风翻落叶更飕飗。 
此心不向常人说，倚识平津万户侯。斋



   卷574_10 【寄无得头陀】贾岛 

夏腊今应三十馀，不离树下冢间居。貌堪良匠抽毫写， 
行称高僧续传书。落涧水声来远远，当空月色自如如。 
白衣只在青门里，心每相亲迹且疏。斋



   卷574_11 【崔卿池上双白鹭】贾岛 

鹭雏相逐出深笼，顶各有丝茎数同。洒石多霜移足冷， 
隔城远树挂巢空。其如尽在滩声外，何似双飞浦色中。 
见此池潭卿自凿，清泠太液底潜通。斋



   卷574_12 【送胡道士】贾岛 

短褐身披满渍苔，灵溪深处观门开。却从城里移琴去， 
许到山中寄药来。临水古坛秋醮罢，宿杉幽鸟夜飞回。 
丹梯愿逐真人上，日夕归心白发催。斋



   卷574_13 【寄韩潮州愈】贾岛 

此心曾与木兰舟，直到天南潮水头。隔岭篇章来华岳， 
出关书信过泷流。峰悬驿路残云断，海浸城根老树秋。 
一夕瘴烟风卷尽，月明初上浪西楼。斋



   卷574_14 【酬张籍王建】贾岛 

疏林荒宅古坡前，久住还因太守怜。渐老更思深处隐， 
多闲数得上方眠。鼠抛贫屋收田日，雁度寒江拟雪天。 
身是龙钟应是分，水曹芸阁枉来篇。斋



   卷574_15 【逢博陵故人彭兵曹】贾岛 

曲阳分散会京华，见说三年住海涯。别后解餐蓬虆子， 
向前未识牧丹花。偶逢日者教求禄，终傍泉声拟置家。 
蹋雪携琴相就宿，夜深开户斗牛斜。斋



   卷574_16 【赠牛山人】贾岛 

二十年中饵茯苓，致书半是老君经。东都旧住商人宅， 
南国新修道士亭。凿石养峰休买蜜，坐山秤药不争星。 
古来隐者多能卜，欲就先生问丙丁。斋



   卷574_17 【送于中丞使回纥册立】贾岛 

君立天骄发使车，册文字字著金书。渐通青冢乡山尽， 
欲达皇情译语初。调角寒城边色动，下霜秋碛雁行疏。 
旌旗来往几多日，应向途中见岁除。斋



   卷574_18 【送刘侍御重使江西】贾岛 

时当苦热远行人，石壁飞泉溅马身。又到钟陵知务大， 
还浮湓浦属秋新。早程猿叫云深极，宿馆禽惊叶动频。 
前者已闻廉使荐，兼言有画静边尘。斋



   卷574_19 【赠圆上人】贾岛 

诵经千纸得为僧，麈尾持行不拂蝇。古塔月高闻咒水， 
新坛日午见烧灯。一双童子浇红药，百八真珠贯彩绳。 
且说近来心里事，仇雠相对似亲朋。斋



   卷574_20 【处州李使君改任遂州因寄赠】贾岛 

庭树几株阴入户，主人何在客闻蝉。钥开原上高楼锁， 
瓶汲池东古井泉。趁静野禽曾后到，休吟邻叟始安眠。 
仙都山水谁能忆，西去风涛书满船。斋



   卷574_21 【酬慈恩寺文郁上人】贾岛 

袈裟影入禁池清，犹忆乡山近赤城。篱落罅间寒蟹过， 
莓苔石上晚蛩行。期登野阁闲应甚，阻宿山房疾未平。 
闻说又寻南岳去，无端诗思忽然生。斋



   卷574_22 【访鉴玄师侄】贾岛 

维摩青石讲初休，缘访亲宗到普州。
我有军持凭弟子，岳阳溪里汲寒流。



   卷574_23 【夜坐】贾岛 

蟋蟀渐多秋不浅，蟾蜍已没夜应深。
三更两鬓几枝雪，一念双峰四祖心。



   卷574_24 【送别】贾岛 

门外便伸千里别，无车不得到河梁。
高楼直上百馀尺，今日为君南望长。



   卷574_25 【闻蝉感怀】贾岛 

新蝉忽发最高枝，不觉立听无限时。
正遇友人来告别，一心分作两般悲。



   卷574_26 【夏夜上谷宿开元寺】贾岛 

诗成一夜月中题，便卧松风到曙鸡。
带月时闻山鸟语，郡城知近武陵溪。



   卷574_27 【送于总持归京】贾岛 

出家初隶何方寺，上国西明御水东。
却见旧房阶下树，别来二十一春风。



   卷574_28 【崔卿池上鹤】贾岛 

月中时叫叶纷纷，不异洞庭霜夜闻。
翎羽如今从放长，犹能飞起向孤云。



   卷574_29 【登田中丞高亭】贾岛 

高亭林表迥嵯峨，独坐秋宵不寝多。
玉兔玉人歌里出，白云难似莫相和。



   卷574_30 【友人婚杨氏催妆】贾岛 

不知今夕是何夕，催促阳台近镜台。
谁道芙蓉水中种，青铜镜里一枝开。



   卷574_31 【酬朱侍御望月见寄】贾岛 

他寝此时吾不寝，近秋三五日逢晴。
相思唯有霜台月，望尽孤光见却生。



   卷574_32 【题韦云叟草堂】贾岛 

新起此堂开北窗，当窗山隔一重江。
白茅草苫重重密，爱此秋天夜雨淙。



   卷574_33 【和韩吏部泛南溪】贾岛 

溪里晚从池岸出，石泉秋急夜深闻。
木兰船共山人上，月映渡头零落云。



   卷574_34 【方镜】贾岛 

背如刀截机头锦，面似升量涧底泉。
铜雀台南秋日后，照来照去已三年。



   卷574_35 【酬姚合】贾岛 

黍穗豆苗侵古道，晴原午后早秋时。
故人相忆僧来说，杨柳无风蝉满枝。



   卷574_36 【送灵应上人】贾岛 

遍参尊宿游方久，名岳奇峰问此公。
五月半间看瀑布，青城山里白云中。



   卷574_37 【赠丘先生】贾岛 

常言吃药全胜饭，华岳松边采茯神。
不遣髭须一茎白，拟为白日上升人。



   卷574_38 【渡桑干】贾岛 

客舍并州已十霜，归心日夜忆咸阳。
无端更渡桑干水，却望并州是故乡。



   卷574_39 【夜期啸客吕逸人不至】贾岛 

逸人期宿石床中，遣我开扉对晚空。
不知何处啸秋月，闲著松门一夜风。



   卷574_40 【夜集乌行中所居】贾岛 

环炉促席复持杯，松院双扉向月开。
座上同声半先达，名山独入此心来。



   卷574_41 【赠梁浦秀才斑竹拄杖】贾岛 

拣得林中最细枝，结根石上长身迟。
莫嫌滴沥红斑少，恰似湘妃泪尽时。



   卷574_42 【寻石瓮寺上方】贾岛 

野寺入时春雪后，崎岖得到此房前。
老僧不出迎朝客，已住上方三十年。



   卷574_43 【早秋寄题天竺灵隐寺】贾岛 

峰前峰后寺新秋，绝顶高窗见沃洲。人在定中闻蟋蟀， 
鹤从栖处挂猕猴。山钟夜渡空江水，汀月寒生古石楼。 
心忆悬帆身未遂，谢公此地昔年游。知



   卷574_44 【黎阳寄姚合】贾岛 

魏都城里曾游熟，才子斋中止泊多。去日绿杨垂紫陌， 
归时白草夹黄河。新诗不觉千回咏，古镜曾经几度磨。 
惆怅心思滑台北，满杯浓酒与愁和。知



   卷574_45 【送崔约秀才】贾岛 

归宁仿佛三千里，月向船窗见几宵。野鼠独偷高树果， 
前山渐见短禾苗。更深栅锁淮波疾，苇动风生雨气遥。 
重入石头城下寺，南朝杉老未干燋。知



   卷574_46 【咏怀】贾岛 

纵把书看未省勤，一生生计只长贫。可能在世无成事， 
不觉离家作老人。中岳深林秋独往，南原多草夜无邻。 
经年抱疾谁来问，野鸟相过啄木频。知



   卷574_47 【夏日寄高洗马】贾岛 

三十年来长在客，两三行泪忽然垂。白衣苍鬓经过懒， 
赤日朱门偃息迟。花发应耽新熟酒，草颠还写早朝诗。 
不缘马死西州去，画角堪听是晓吹。知



   卷574_48 【送周判官元范赴越】贾岛 

原下相逢便别离，蝉鸣关路使回时。过淮渐有悬帆兴， 
到越应将坠叶期。城上秋山生菊早，驿西寒渡落潮迟。 
已曾几遍随旌旆，去谒荒郊大禹祠。知



   卷574_49 【送罗少府归牛渚】贾岛 

作尉长安始三日，忽思牛渚梦天台。楚山远色独归去， 
灞水空流相送回。霜覆鹤身松子落，月分萤影石房开。 
白云多处应频到，寒涧泠泠漱古苔。知



   卷574_50 【题童真上人】贾岛 

江上修持积岁年，滩声未拟住潺湲。誓从五十身披衲， 
便向三千界坐禅。月峡青城那有滞，天台庐岳岂无缘。 
昨宵忽梦游沧海，万里波涛在目前。知



   卷574_51 【赠温观主】贾岛 

一别罗浮竟未还，观深廊古院多关。君来几日行虚洞， 
仙去空坛在远山。胎息存思当黑处，井华悬绠取朝间。 
弊庐道室虽邻近，自乐冬阳炙背闲。知



   卷574_52 【贺庞少尹除太常少卿】贾岛 

太白山前终日见，十旬假满拟秋寻。中峰绝顶非无路， 
北阙除书阻入林。朝谒此时闲野屐，宿斋何处止鸣砧。 
省中石镫陪随步，唯赏烟霞不厌深。知



   卷574_53 【上邠宁刑司徒】贾岛 

箭头破帖浑无敌，杖底敲球远有声。马走千蹄朝万乘， 
地分三郡拥双旌。春风欲尽山花发，晓角初吹客梦惊。 
不是邢公来镇此，长安西北未能行。知



   卷574_54 【欲游嵩岳留别李少尹益】贾岛 

孤策迟回洛水湄，孤禽嘹唳幸人知。嵩岳望中常待我， 
河梁欲上未题诗。新秋爱月愁多雨，古观逢仙看尽棋。 
微眇此来将敢问，凤凰何日定归池。知



   卷574_55 【病鹘吟】贾岛 

俊鸟还投高处栖，腾身戛戛下云梯。有时透雾凌空去， 
无事随风入草迷。迅疾月边捎玉兔，迟回日里拂金鸡。 
不缘毛羽遭零落，焉肯雄心向尔低。知



   卷574_56 【赠僧】贾岛 

从来多是游山水，省泊禅舟月下涛。初过石桥年尚少， 
久辞天柱腊应高。青松带雪悬铜锡，白发如霜落铁刀。 
常恐画工援笔写，身长七尺有眉毫。知



   卷574_57 【赠翰林】贾岛 

清重无过知内制，从前礼绝外庭人。看花在处多随驾， 
召宴无时不及身。马自赐来骑觉稳，诗缘见彻语长新。 
应怜独向名场苦，曾十馀年浪过春。知



   卷574_58 【颂德上贾常侍】贾岛 

边臣说使朝天子，发语轰然激夏雷。高节羽书期独传， 
分符绛郡滞长材。啁啾鸟恐鹰鹯起，流散人归父母来。 
自顾此身无所立，恭谈祖德朵颐开。知



   卷574_59 【田将军书院】贾岛 

满庭花木半新栽，石自平湖远岸来。笋迸邻家还长竹， 
地经山雨几层苔。井当深夜泉微上，阁入高秋户尽开。 
行背曲江谁到此，琴书锁著未朝回。知



   卷574_60 【投庞少尹】贾岛 

闭户息机搔白首，中庭一树有清阴。年年不改风尘趣， 
日日转多泉石心。病起望山台上立，觉来听雨烛前吟。 
庞公相识元和岁，眷分依依直至今。知



   卷574_61 【夏夜登南楼】贾岛 

水岸寒楼带月跻，夏林初见岳阳溪。
一点新萤报秋信，不知何处是菩提。



   卷574_62 【题青龙寺】贾岛 

碣石山人一轴诗，终南山北数人知。
拟看青龙寺里月，待无一点夜云时。



   卷574_63 【赠李文通】贾岛 

营当万胜冈头下，誓立千年不朽功。
天子手擎新钺斧，谏官请赠李文通。



   卷574_64 【题虢州三堂赠吴郎中（一作题虢州吴郎中三堂）】贾岛 

无穷草树昔谁栽，新起临湖白石台。半岸泥沙孤鹤立， 
三堂风雨四门开。荷翻团露惊秋近，柳转斜阳过水来。 
昨夜北楼堪朗咏，虢城初锁月裴回。斋



   卷574_65 【送僧】贾岛 

池上时时松雪落，焚香烟起见孤灯。
静夜忆谁来对坐，曲江南岸寺中僧。



   卷574_66 【三月晦日赠刘评事】贾岛 

三月正当三十日，风光别我苦吟身。
共君今夜不须睡，未到晓钟犹是春。



   卷574_67 【送张道者】贾岛 

新岁抱琴何处去，洛阳三十六峰西。
生来未识山人面，不得一听乌夜啼。



   卷574_68 【题鱼尊师院】贾岛 

老子堂前花万树，先生曾见几回春。
夜煎白石平明吃，不拟教人哭此身。



   卷574_69 【宿村家亭子（一作宿杜司空东亭，或题杜司户亭子）】贾岛 

床头枕是溪中石，井底泉通竹下池。
宿客未眠过夜半，独闻山雨到来时。



   卷574_70 【送称上人】贾岛 

归蜀拟从巫峡过，何时得入旧房禅。
寺中来后谁身化，起塔栽松向野田。



   卷574_71 【杨秘书新居】贾岛 

城角新居邻静寺，时从新阁上经楼。
南山泉入宫中去，先向诗人门外流。



   卷574_72 【听乐山人弹易水】贾岛 

朱丝弦底燕泉急，燕将云孙白日弹。
嬴氏归山陵已掘，声声犹带发冲冠。



   卷574_73 【经苏秦墓】贾岛 

沙埋古篆折碑文，六国兴亡事系君。
今日凄凉无处说，乱山秋尽有寒云。



   卷574_74 【题戴胜】贾岛 

星点花冠道士衣，紫阳宫女化身飞。
能传上界春消息，若到蓬山莫放归。



   卷574_75 【题隐者居】贾岛 

虽有柴门常不关，片云孤木伴身闲。
犹嫌住久人知处，见拟移家更上山。



   卷574_76 【哭孟东野】贾岛 

兰无香气鹤无声，哭尽秋天月不明。
自从东野先生死，侧近云山得散行。



   卷574_77 【过京索先生坟】贾岛 

京索先生三尺坟，秋风漠漠吐寒云。
从来有恨君多哭，今日何人更哭君。



   卷574_78 【客思】贾岛 

促织声尖尖似针，更深刺著旅人心。
独言独语月明里，惊觉眠童与宿禽。



   卷574_79 【盐池院观鹿】贾岛 

条峰五老势相连，此鹿来从若个边。
别有野麋人不见，一生长饮白云泉。



   卷574_80 【黄鹄下太液池】贾岛 

高飞空外鹄，下向禁中池。岸印行踪浅，波摇立影危。 
来从千里岛，舞拂万年枝。踉跄孤风起，裴回水沫移。 
幽音清露滴，野性白云随。太液无弹射，灵禽翅不垂。知



   卷574_81 【代旧将】贾岛 

旧事说如梦，谁当信老夫。战场几处在，部曲一人无。 
落日收病马，晴天晒阵图。犹希圣朝用，自镊白髭须。主



   卷574_82 【老将】贾岛 

胆壮乱须白，金疮蠹百骸。旌旗犹入梦，歌舞不开怀。 
燕雀来鹰架，尘埃满箭靫。自夸勋业重，开府是官阶。斋



   卷574_83 【春行】贾岛 

去去行人远，尘随马不穷。旅情斜日后，春色早烟中。 
流水穿空馆，闲花发故宫。旧乡千里思，池上绿杨风。古



   卷574_84 【题郑常侍厅前竹】贾岛 

绿竹临诗酒，婵娟思不穷。乱枝低积雪，繁叶亚寒风。 
萧飒疑泉过，萦回有径通。侵庭根出土，隔壁笋成丛。 
疏影纱窗外，清音宝瑟中。卷帘终日看，欹枕几秋同。 
万顷歌王子，千竿伴阮公。露光怜片片，雨润爱濛濛。 
嶰谷蛮湖北，湘川灀水东。何如轩槛侧，苍翠袅长空。主



   卷574_85 【早行】贾岛 

早起赴前程，邻鸡尚未鸣。主人灯下别，羸马暗中行。 
蹋石新霜滑，穿林宿鸟惊。远山钟动后，曙色渐分明。斋



   卷574_86 【送人南归】贾岛 

分手向天涯，迢迢泛海波。虽然南地远，见说北人多。 
山暖花常发，秋深雁不过。炎方饶胜事，此去莫蹉跎。古



   卷574_87 【送人南游】贾岛 

此别天涯远，孤舟泛海中。夜行常认火，帆去每因风。 
蛮国人多富，炎方语不同。雁飞难度岭，书信若为通。知



   卷574_88 【送道者】贾岛 

独向山中见，今朝又别离。一心无挂住，万里独何之。 
到处绝烟火，逢人话古时。此行无弟子，白犬自相随。主



   卷574_89 【风蝉】贾岛 

风蝉旦夕鸣，伴叶送新声。故里客归尽，水边身独行。 
噪轩高树合，惊枕暮山横。听处无人见，尘埃满甑生。斋



   卷574_90 【清明日园林寄友人】贾岛 

今日清明节，园林胜事偏。晴风吹柳絮，新火起厨烟。 
杜草开三径，文章忆二贤。几时能命驾，对酒落花前。古



   卷574_91 【上杜驸马】贾岛 

玉山突兀压乾坤，出得朱门入戟门。妻是九重天子女， 
身为一品令公孙。鸳鸯殿里参皇后，龙凤堂前贺至尊。 
今日澧阳非久驻，伫为霖雨拜新恩。古



   卷574_92 【莲峰歌】贾岛 

锦砾潺湲玉溪水，晓来微雨藤花紫。冉冉山鸡红尾长， 
一声樵斧惊飞起。松剌梳空石差齿，烟香风软人参蕊。 
阳崖一梦伴云根，仙菌灵芝梦魂里。古



   卷574_93 【壮士吟】贾岛 

壮士不曾悲，悲即无回期。如何易水上，未歌先泪垂。主



   卷574_94 【题兴化园亭】贾岛 

破却千家作一池，不栽桃李种蔷薇。
蔷薇花落秋风起，荆棘满庭君始知。



   卷574_95 【竹】贾岛 

篱外清阴接药栏，晓风交戛碧琅玕。
子猷没后知音少，粉节霜筠漫岁寒。



   卷574_96 【李斯井】贾岛 

井存上蔡南门外，置此井时来相秦。
断绠数寻垂古甃，取将寒水是何人。



   卷574_97 【题诗后】贾岛 

二句三年得，一吟双泪流。知音如不赏，归卧故山秋。主



   卷574_98 【送友人之南陵】贾岛 

莫叹徒劳向宦途，不群气岸有谁如。南陵暂掌仇香印， 
北阙终行贾谊书。好趁江山寻胜境，莫辞韦杜别幽居。 
少年跃马同心使，免得诗中道跨驴。主



   卷574_99 【寻人不遇】贾岛 

闻说到扬州，吹箫有旧游。人来多不见，莫是上迷楼。古



   卷574_100 【寻隐者不遇（一作孙革访羊尊师诗）】贾岛 

松下问童子，言师采药去。只在此山中，云深不知处。主



   卷574_101 【行次汉上】贾岛 

习家池沼草萋萋，岚树光中信马蹄。
汉主庙前湘水碧，一声风角夕阳低。



   卷574_102 【马嵬】贾岛 

长川几处树青青，孤驿危楼对翠屏。
一自上皇惆怅后，至今来往马蹄腥。



   卷574_103 【冬夜送人】贾岛 

平明走马上村桥，花落梅溪雪未消。
日短天寒愁送客，楚山无限路迢迢。



   卷574_104 【句】贾岛 

晴风吹柳絮，新火起厨烟。（见《事文类聚》）。主

长江风送客，孤馆雨留人。（见《杨升庵集》）。知

古岸崩将尽，平沙长未休。（见《吟窗杂录》）。古

不如牛与羊，犹得日暮归。（见《纪事》）。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十五 
 
   
　 
　

　
 　



   卷575_1 【鸡鸣埭曲】温庭筠 

南朝天子射雉时，银河耿耿星参差。铜壶漏断梦初觉， 
宝马尘高人未知。鱼跃莲东荡宫沼，濛濛御柳悬栖鸟。 
红妆万户镜中春，碧树一声天下晓。盘踞势穷三百年， 
朱方杀气成愁烟。彗星拂地浪连海，战鼓渡江尘涨天。 
绣龙画雉填宫井，野火风驱烧九鼎。殿巢江燕砌生蒿， 
十二金人霜炯炯。芊绵平绿台城基，暖色春容荒古陂。 
宁知玉树后庭曲，留待野棠如雪枝。主



   卷575_2 【织锦词】温庭筠 

丁东细漏侵琼瑟，影转高梧月初出。簇簌金梭万缕红， 
鸳鸯艳锦初成匹。锦中百结皆同心，蕊乱云盘相间深。 
此意欲传传不得，玫瑰作柱朱弦琴。为君裁破合欢被， 
星斗迢迢共千里。象尺熏炉未觉秋，碧池已有新莲子。知



   卷575_3 【夜宴谣】温庭筠 

长钗坠发双蜻蜓，碧尽山斜开画屏。虬须公子五侯客， 
一饮千钟如建瓴。鸾咽姹唱圆无节，眉敛湘烟袖回雪。 
清夜恩情四座同，莫令沟水东西别。亭亭蜡泪香珠残， 
暗露晓风罗幕寒。飘飖戟带俨相次，二十四枝龙画竿。 
裂管萦弦共繁曲，芳樽细浪倾春醁。高楼客散杏花多， 
脉脉新蟾如瞪目。主



   卷575_4 【莲浦谣】温庭筠 

鸣桡轧轧溪溶溶，废绿平烟吴苑东。水清莲媚两相向， 
镜里见愁愁更红。白马金鞭大堤上，西江日夕多风浪。 
荷心有露似骊珠，不是真圆亦摇荡。主



   卷575_5 【郭处士击瓯歌】温庭筠 

佶栗金虬石潭古，勺陂潋滟幽修语。湘君宝马上神云， 
碎佩丛铃满烟雨。吾闻三十六宫花离离，软风吹春星斗稀。 
玉晨冷磬破昏梦，天露未干香著衣。兰钗委坠垂云发， 
小响丁当逐回雪。晴碧烟滋重叠山，罗屏半掩桃花月。 
太平天子驻云车，龙炉勃郁双蟠拏。宫中近臣抱扇立， 
侍女低鬟落翠花。乱珠触续正跳荡，倾头不觉金乌斜。 
我亦为君长叹息，缄情远寄愁无色。莫沾香梦绿杨丝。 
千里春风正无力。知



   卷575_6 【遐水谣】温庭筠 

天兵九月渡遐水，马踏沙鸣惊雁起。杀气空高万里情， 
塞寒如箭伤眸子。狼烟堡上霜漫漫，枯叶号风天地干。 
犀带鼠裘无暖色，清光炯冷黄金鞍。虏尘如雾昏亭障， 
陇首年年汉飞将。麟阁无名期未归，楼中思妇徒相望。古



   卷575_7 【晓仙谣】温庭筠 

玉妃唤月归海宫，月色澹白涵春空。银河欲转星靥靥， 
碧浪叠山埋早红。宫花有露如新泪，小苑丛丛入寒翠。 
绮阁空传唱漏声，网轩未辨凌云字。遥遥珠帐连湘烟， 
鹤扇如霜金骨仙。碧箫曲尽彩霞动，下视九州皆悄然。 
秦王女骑红尾凤，半空回首晨鸡弄。雾盖狂尘亿兆家， 
世人犹作牵情梦。知



   卷575_8 【锦城曲】温庭筠 

蜀山攒黛留晴雪，簝笋蕨芽萦九折。江风吹巧剪霞绡， 
花上千枝杜鹃血。杜鹃飞入岩下丛，夜叫思归山月中。 
巴水漾情情不尽，文君织得春机红。怨魄未归芳草死， 
江头学种相思子。树成寄与望乡人，白帝荒城五千里。古



   卷575_9 【生禖屏风歌】温庭筠 

玉墀暗接昆仑井，井上无人金索冷。画壁阴森九子堂， 
阶前细月铺花影。绣屏银鸭香蓊蒙，天上梦归花绕丛。 
宜男漫作后庭草，不似樱桃千子红。古



   卷575_10 【嘲春风】温庭筠 

春风何处好，别殿饶芳草。苒袅转鸾旗，萎蕤吹雉葆。 
扬芳历九门，澹荡入兰荪。争奈白团扇，时时偷主恩。知



   卷575_11 【舞衣曲】温庭筠 

藕肠纤缕抽轻春，烟机漠漠娇娥嚬。金梭淅沥透空薄， 
剪落交刀吹断云。张家公子夜闻雨，夜向兰堂思楚舞。 
蝉衫麟带压愁香，偷得莺簧锁金缕。管含兰气娇语悲， 
胡槽雪腕鸳鸯丝。芙蓉力弱应难定，杨柳风多不自持， 
回嚬笑语西窗客，星斗寥寥波脉脉。不逐秦王卷象床， 
满楼明月梨花白。主



   卷575_12 【张静婉采莲歌】温庭筠 

兰膏坠发红玉春，燕钗拖颈抛盘云。城边杨柳向娇晚， 
门前沟水波粼粼。麒麟公子朝天客，珂马珰珰度春陌。 
掌中无力舞衣轻，剪断鲛绡破春碧。抱月飘烟一尺腰， 
麝脐龙髓怜娇娆，秋罗拂水碎光动，露重花多香不销。 
鸂鶒交交塘水满，绿芒如粟莲茎短。一夜西风送雨来， 
粉痕零落愁红浅。船头折藕丝暗牵，藕根莲子相留连。 
郎心似月月未缺，十五十六清光圆。主



   卷575_13 【湘宫人歌】温庭筠 

池塘芳草湿，夜半东风起。生绿画罗屏，金壶贮春水。 
黄粉楚宫人，芳花玉刻鳞。娟娟照棋烛，不语两含嚬。斋



   卷575_14 【黄昙子歌】温庭筠 

参差绿蒲短，摇艳云塘满。红潋荡融融，莺翁鸂鶒暖。 
萋芊小成路，马上修蛾懒。罗衫袅回风，点粉金鹂卵。古



   卷575_15 【觱篥歌（李相妓人吹）】温庭筠 

蜡烟如纛新蟾满，门外平沙草芽短。黑头丞相九天归。 
夜听飞琼吹朔管。情远气调兰蕙薰，天香瑞彩含絪缊。 
皓然纤指都揭血，日暖碧霄无片云。含商咀徵双幽咽， 
软縠疏罗共萧屑。不尽长圆叠翠愁，柳风吹破澄潭月。 
鸣梭淅沥金丝蕊，恨语殷勤陇头水。汉将营前万里沙， 
更深一一霜鸿起。十二楼前花正繁，交枝簇蒂连壁门。 
景阳宫女正愁绝，莫使此声催断魂。古



   卷575_16 【照影曲】温庭筠 

景阳妆罢琼窗暖，欲照澄明香步懒。桥上衣多抱彩云， 
金鳞不动春塘满。黄印额山轻为尘，翠鳞红稚俱含嚬。 
桃花百媚如欲语，曾为无双今两身。古



   卷575_17 【拂舞词（一作公无渡河）】温庭筠 

黄河怒浪连天来，大响谹谹如殷雷。龙伯驱风不敢上， 
百川喷雪高崔嵬。二十三弦何太哀，请公勿渡立徘徊。 
下有狂蛟锯为尾，裂帆截棹磨霜齿。神椎凿石塞神潭， 
白马zazb赤尘起。公乎跃马扬玉鞭，灭没高蹄日千里。   卷575_5 【太液池歌】温庭筠 

腥鲜龙气连清防，花风漾漾吹细光。叠澜不定照天井， 
倒影荡摇晴翠长。平碧浅春生绿塘，云容雨态连青苍。 
夜深银汉通柏梁，二十八宿朝玉堂。斋



   卷575_6 【雉场歌】温庭筠 

茭叶萋萋接烟曙，鸡鸣埭上梨花露。彩仗锵锵已合围， 
绣翎白颈遥相妒。雕尾扇张金缕高，碎铃素拂骊驹豪。 
绿场红迹未相接，箭发铜牙伤彩毛。麦陇桑阴小山晚， 
六虬归去凝笳远。城头却望几含情，青亩春芜连石苑。主



   卷575_7 【雍台歌】温庭筠 

太子池南楼百尺，入窗新树疏帘隔。黄金铺首画钩陈， 
羽葆停幢拂交戟。盘纡阑楯临高台，帐殿临流鸾扇开。 
早雁惊鸣细波起，映花卤簿龙飞回。主



   卷575_8 【吴苑行】温庭筠 

锦雉双飞梅结子，平春远绿窗中起。吴江澹画水连空， 
三尺屏风隔千里。小苑有门红扇开，天丝舞蝶共徘徊。 
绮户雕楹长若此，韶光岁岁如归来。主



   卷575_9 【常林欢歌】温庭筠 

宜城酒熟花覆桥，沙晴绿鸭鸣咬咬。秾桑绕舍麦如尾， 
幽轧鸣机双燕巢。马声特特荆门道，蛮水扬光色如草。 
锦荐金炉梦正长，东家咿喔鸡鸣早。主



   卷575_10 【塞寒行】温庭筠 

燕弓弦劲霜封瓦，朴簌寒雕睇平野，一点黄尘起雁喧， 
白龙堆下千蹄马。河源怒浊风如刀，剪断朔云天更高。 
晚出榆关逐征北，惊沙飞迸冲貂袍。心许凌烟名不灭， 
年年锦字伤离别。彩毫一画竟何荣，空使青楼泪成血。知



   卷575_11 【湖阴词】温庭筠 

祖龙黄须珊瑚鞭，铁骢金面青连钱。虎髯拔剑欲成梦， 
日压贼营如血鲜。海旗风急惊眠起，甲重光摇照湖水。 
苍黄追骑尘外归，森索妖星阵前死。五陵愁碧春萋萋， 
霸川玉马空中嘶。羽书如电入青琐，雪腕如槌催画鞞。 
白虬天子金煌铓，高临帝座回龙章。吴波不动楚山晚， 
花压阑干春昼长。主



   卷575_12 【蒋侯神歌】温庭筠 

楚神铁马金鸣珂，夜动蛟潭生素波。商风刮水报西帝， 
庙前古树蟠白蛇。吴王赤斧斫云阵，画堂列壁丛霜刃。 
巫娥传意托悲丝，铎语琅琅理双鬓。湘烟刷翠湘山斜， 
东方日出飞神鸦。青云自有黑龙子，潘妃莫结丁香花。知



   卷575_13 【汉皇迎春词】温庭筠 

春草芊芊晴扫烟，宫城大锦红殷鲜。海日初融照仙掌， 
淮王小队缨铃响。猎猎东风焰赤旗，画神金甲葱龙网。 
钜公步辇迎句芒，复道扫尘燕彗长。豹尾竿前赵飞燕， 
柳风吹尽眉间黄。碧草含情杏花喜，上林莺啭游丝起。 
宝马摇环万骑归，恩光暗入帘栊里。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十六 
 
   
　 
　

　
 　



   卷576_1 【兰塘词】温庭筠 

塘水汪汪凫唼喋，忆上江南木兰楫。绣颈金须荡倒光， 
团团皱绿鸡头叶。露凝荷卷珠净圆，紫菱刺短浮根缠。 
小姑归晚红妆浅，镜里芙蓉照水鲜。东沟潏潏劳回首， 
欲寄一杯琼液酒。知道无郎却有情，长教月照相思柳。知



   卷576_2 【晚归曲】温庭筠 

格格水禽飞带波，孤光斜起夕阳多。湖西山浅似相笑， 
菱刺惹衣攒黛蛾。青丝系船向江木，兰芽出土吴江曲。 
水极晴摇泛滟红，草平春染烟绵绿。玉鞭骑马杨叛儿， 
刻金作凤光参差。丁丁暖漏滴花影，催入景阳人不知。 
弯堤弱柳遥相瞩，雀扇团圆掩香玉。莲塘艇子归不归， 
柳暗桑秾闻布谷。主



   卷576_3 【故城曲】温庭筠 

漠漠沙堤烟，堤西雉子斑。雉声何角角，麦秀桑阴闲。 
游丝荡平绿，明灭时相续。白马金络头，东风故城曲。 
故城殷贵嫔，曾占未来春。自从香骨化，飞作马蹄尘。主



   卷576_4 【昆明池水战词】温庭筠 

汪汪积水光连空，重叠细纹晴漾红。赤帝龙孙鳞甲怒， 
临流一盼生阴风。鼍鼓三声报天子，雕旌兽舰凌波起。 
雷吼涛惊白石山，石鲸眼裂蟠蛟死。溟池海浦俱喧豗。 
青帜白旌相次来。箭羽枪缨三百万，踏翻西海生尘埃。 
茂陵仙去菱花老，唼唼游鱼近烟岛。渺莽残阳钓艇归， 
绿头江鸭眠沙草。斋



   卷576_5 【谢公墅歌】温庭筠 

朱雀航南绕香陌，谢郎东墅连春碧。鸠眠高柳日方融， 
绮榭飘飖紫庭客。文楸方罫花参差，心阵未成星满池。 
四座无喧梧竹静，金蝉玉柄俱持颐。对局含情见千里， 
都城已得长蛇尾。江南王气系疏襟，未许苻坚过淮水。主



   卷576_6 【罩鱼歌（杂言）】温庭筠 

朝罩罩城南，暮罩罩城西。两浆鸣幽幽，莲子相高低。 
持罩入深水，金鳞大如手。鱼尾迸圆波，千珠落湘藕。 
风飔飔，雨离离，菱尖茭刺鸂鶒飞。水连网眼白如影， 
淅沥篷声寒点微。楚岸有花花盖屋，金塘柳色前溪曲。 
悠溶杳若去无穷，五色澄潭鸭头绿。古



   卷576_7 【春洲曲】温庭筠 

韶光染色如蛾翠，绿湿红鲜水容媚。苏小慵多兰渚闲， 
融融浦日䴔䴖寐。紫骝蹀躞金衔嘶，岸上扬鞭烟草迷。 
门外平桥连柳堤，归来晚树黄莺啼。古



   卷576_8 【台城晓朝曲】温庭筠 

司马门前火千炬，阑干星斗天将曙。朱网龛鬖丞相车， 
晓随叠鼓朝天去。博山镜树香zv茸，袅袅浮航金画龙。
大江敛势避辰极，两阙深严烟翠浓。古



   卷576_27 【走马楼三更曲】温庭筠 

春姿暖气昏神沼，李树拳枝紫芽小。玉皇夜入未央宫， 
长火千条照栖鸟。马过平桥通画堂，虎幡龙戟风飘扬。 
帘间清唱报寒点，丙舍无人遗烬香。古



   卷576_28 【达摩支曲（杂言）】温庭筠 

捣麝成尘香不灭，拗莲作寸丝难绝。红泪文姬洛水春， 
白头苏武天山雪。君不见无愁高纬花漫漫， 
漳浦宴馀清露寒。一旦臣僚共囚虏，欲吹羌管先汍澜。 
旧臣头鬓霜华早，可惜雄心醉中老。万古春归梦不归， 
邺城风雨连天草。主



   卷576_29 【阳春曲】温庭筠 

云母空窗晓烟薄，香昏龙气凝晖阁。霏霏雾雨杏花天， 
帘外春威著罗幕。曲阑伏槛金麒麟，沙苑芳郊连翠茵。 
厩马何能啮芳草，路人不敢随流尘。主



   卷576_30 【湘东宴曲】温庭筠 

湘东夜宴金貂人，楚女含情娇翠嚬。玉管将吹插钿带， 
锦囊斜拂双麒麟。重城漏断孤帆去，唯恐琼签报天曙。 
万户沈沈碧树圆，云飞雨散知何处。欲上香车俱脉脉， 
清歌响断银屏隔。堤外红尘蜡炬归，楼前澹月连江白。知



   卷576_31 【东郊行】温庭筠 

斗鸡台下东西道，柳覆班骓蝶萦草。坱霭韶容锁澹愁， 
青筐叶尽蚕应老。绿渚幽香生白蘋，差差小浪吹鱼鳞。 
王孙骑马有归意，林彩着空如细尘。安得人生各相守， 
烧船破栈休驰走。世上方应无别离，路傍更长千株柳。古



   卷576_32 【水仙谣】温庭筠 

水客夜骑红鲤鱼，赤鸾双鹤蓬瀛书。轻尘不起雨新霁， 
万里孤光含碧虚。露魄冠轻见云发，寒丝七炷香泉咽。 
夜深天碧乱山姿，光碎平波满船月。古



   卷576_33 【东峰歌】温庭筠 

锦砾潺湲玉溪水，晓来微雨藤花紫。冉冉山鸡红尾长， 
一声樵斧惊飞起。松刺梳空石差齿，烟香风软人参蕊。 
阳崖一梦伴云根，仙菌灵芝梦魂里。古



   卷576_34 【会昌丙寅丰岁歌（杂言）】温庭筠 

丙寅岁，休牛马，风如吹烟，日如渥赭。九重天子调天下， 
春绿将年到西野。西野翁，生儿童，门前好树青zv茸。
zv茸单衣麦田路，村南娶妇桃花红。新姑车右及门柱，
粉项韩凭双扇中。喜气自能成岁丰，农祥尔物来争功。斋



   卷576_1 【碌碌古词】温庭筠 

左亦不碌碌，右亦不碌碌。野草自根肥，羸牛生健犊。 
融蜡作杏蒂，男儿不恋家。春风破红意，女颊如桃花。 
忠言未见信，巧语翻咨嗟。一鞘无两刃，徒劳油壁车。斋



   卷576_2 【春野行（杂言）】温庭筠 

草浅浅，春如剪。花压李娘愁，饥蚕欲成茧。 
东城年少气堂堂，金丸惊起双鸳鸯。含羞更问卫公子， 
月到枕前春梦长。斋



   卷576_3 【醉歌】温庭筠 

檐柳初黄燕新乳，晓碧芊绵过微雨。树色深含台榭情， 
莺声巧作烟花主。锦袍公子陈杯觞，拨醅百瓮春酒香。 
入门下马问谁在，降阶握手登华堂。临邛美人连山眉， 
低抱琵琶含怨思。朔风绕指我先笑，明月入怀君自知。 
劝君莫惜金樽酒，年少须臾如覆手。辛勤到老慕箪瓢， 
于我悠悠竟何有。洛阳卢仝称文房，妻子脚秃舂黄粮。 
阿耋光颜不识字，指麾豪俊如驱羊。天犀压断朱鼹鼠， 
瑞锦惊飞金凤凰。其馀岂足沾牙齿，欲用何能报天子。 
驽马垂头抢暝尘，骅骝一日行千里。但有沉冥醉客家， 
支颐瞪目持流霞。唯恐南国风雨落，碧芜狼藉棠梨花。古



   卷576_4 【江南曲】温庭筠 

妾家白蘋浦，日上芙蓉楫。轧轧摇桨声，移舟入茭叶。 
溪长茭叶深，作底难相寻。避郎郎不见，鸂鶒自浮沉。 
拾萍萍无根，采莲莲有子。不作浮萍生，宁为藕花死。 
岸傍骑马郎，乌帽紫游缰。含愁复含笑，回首问横塘。 
妾住金陵浦，门前朱雀航。流苏持作帐，芙蓉持作梁。 
出入金犊幰，兄弟侍中郎。前年学歌舞，定得郎相许。 
连娟眉绕山，依约腰如杵。凤管悲若咽，鸾弦娇欲语。 
扇薄露红铅，罗轻压金缕。明月西南楼，珠帘玳瑁钩。 
横波巧能笑，弯蛾不识愁。花开子留树，草长根依土。 
早闻金沟远，底事归郎许。不学杨白花，朝朝泪如雨。知



   卷576_5 【堂堂曲】温庭筠 

钱唐岸上春如织，淼淼寒潮带晴色。淮南游客马连嘶， 
碧草迷人归不得。风飘客意如吹烟。纤指殷勤伤雁弦。 
一曲堂堂红烛筵，长鲸泻酒如飞泉。知



   卷576_6 【惜春词】温庭筠 

百舌问花花不语，低回似恨横塘雨。蜂争粉蕊蝶分香， 
不似垂杨惜金缕。愿君留得长妖韶，莫逐东风还荡摇。 
秦女含嚬向烟月，愁红带露空迢迢。知



   卷576_7 【春愁曲】温庭筠 

红丝穿露珠帘冷，百尺哑哑下纤绠。远翠愁山入卧屏， 
两重云母空烘影。凉簪坠发春眠重，玉兔煴香柳如梦。 
锦叠空床委堕红，飔飔扫尾双金凤。蜂喧蝶驻俱悠扬， 
柳拂赤栏纤草长。觉后梨花委平绿，春风和雨吹池塘。古



   卷576_8 【苏小小歌】温庭筠 

买莲莫破券，买酒莫解金。酒里春容抱离恨， 
水中莲子怀芳心。吴宫女儿腰似束，家在钱唐小江曲。 
一自檀郎逐便风，门前春水年年绿。古



   卷576_9 【春江花月夜词】温庭筠 

玉树歌阑海云黑，花庭忽作青芜国。秦淮有水水无情， 
还向金陵漾春色。杨家二世安九重，不御华芝嫌六龙。 
百幅锦帆风力满，连天展尽金芙蓉。珠翠丁星复明灭， 
龙头劈浪哀笳发。千里涵空澄水魂，万枝破鼻飘香雪。 
漏转霞高沧海西，颇黎枕上闻天鸡。蛮弦代写曲如语， 
一醉昏昏天下迷。四方倾动烟尘起，犹在浓香梦魂里。 
后主荒宫有晓莺，飞来只隔西江水。古



   卷576_10 【懊恼曲】温庭筠 

藕丝作线难胜针，蕊粉染黄那得深。玉白兰芳不相顾， 
青楼一笑轻千金。莫言自古皆如此，健剑刜钟铅绕指。 
三秋庭绿尽迎霜，惟有荷花守红死。庐江小吏朱斑轮， 
柳缕吐芽香玉春。两股金钗已相许，不令独作空成尘。 
悠悠楚水流如马，恨紫愁红满平野。野土千年怨不平， 
至今烧作鸳鸯瓦。知



   卷576_11 【三洲词】温庭筠 

团圆莫作波中月，洁白莫为枝上雪。月随波动碎潾潾， 
雪似梅花不堪折。李娘十六青丝发，画带双花为君结。 
门前有路轻别离，唯恐归来旧香灭。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十七 
 
   
　 
　

　
 　



   卷577_1 【春晓曲（一作齐梁体）】温庭筠 

家临长信往来道，乳燕双双拂烟草。油壁车轻金犊肥， 
流苏帐晓春鸡早。笼中娇鸟暖犹睡，帘外落花闲不扫。 
衰桃一树近前池，似惜红颜镜中老。古



   卷577_2 【猎骑辞】温庭筠 

早辞平扆殿，夕奉湘南宴。香兔抱微烟，重鳞叠轻扇。 
蚕饥使君马，雁避将军箭。宝柱惜离弦，流黄悲赤县。 
理钗低舞鬓，换袖回歌面。晚柳未如丝，春花已如霰。 
所嗟故里曲，不及青楼宴。斋



   卷577_3 【西州词（吴声）】温庭筠 

悠悠复悠悠，昨日下西州。西州风色好，遥见武昌楼。 
武昌何郁郁，侬家定无匹。小妇被流黄，登楼抚瑶瑟。 
朱弦繁复轻，素手直凄清。一弹三四解，掩抑似含情。 
南楼登且望，西江广复平。艇子摇两桨，催过石头城。 
门前乌臼树，惨澹天将曙。鸂鶒飞复还，郎随早帆去。 
回头语同伴，定复负情侬。去帆不安幅，作抵使西风。 
他日相寻索，莫作西州客。西州人不归，春草年年碧。斋



   卷577_4 【烧歌】温庭筠 

起来望南山，山火烧山田。微红夕如灭，短焰复相连。 
差差向岩石，冉冉凌青壁。低随回风尽，远照檐茅赤。 
邻翁能楚言，倚插欲潸然。自言楚越俗，烧畬为早田。 
豆苗虫促促，篱上花当屋。废栈豕归栏，广场鸡啄粟。 
新年春雨晴，处处赛神声。持钱就人卜，敲瓦隔林鸣。 
卜得山上卦，归来桑枣下。吹火向白茅，腰镰映赪蔗。 
风驱槲叶烟，槲树连平山。迸星拂霞外，飞烬落阶前。 
仰面呻复嚏，鸦娘咒丰岁。谁知苍翠容，尽作官家税。主



   卷577_5 【长安寺】温庭筠 

仁祠写露宫，长安佳气浓。烟树含葱蒨，金刹映zv茸。
绣户香焚象，珠网玉盘龙。宝题斜翡翠，天井倒芙蓉。 
幡长回远吹，窗虚含晓风。游骑迷青锁，归鸟思华钟。 
云栱承跗逦，羽葆背花重。所嗟莲社客，轻荡不相从。知



   卷577_43 【和沈参军招友生观芙蓉池】温庭筠 

桂栋坐清晓，瑶琴商凤丝。况闻楚泽香，适与秋风期。 
遂从棹萍客，静啸烟草湄。倒影回澹荡，愁红媚涟漪。 
湘茎久鲜涩，宿雨增离披。而我江海意，楚游动梦思。 
北渚水云叶，南塘烟雾枝。岂亡台榭芳，独与鸥鸟知。 
珠坠鱼迸浅，影多凫泛迟。落英不可攀，返照昏澄陂。斋



   卷577_44 【寓怀】温庭筠 

诚足不顾得，妄矜徒有言。语斯谅未尽，隐显何悠然。 
洵彼都邑盛，眷惟车马喧。自期尊客卿，非意干王孙。 
衔知有贞爵，处实非厚颜。苟无海岱气，奚取壶浆恩。 
唯丝南山杨，适我松菊香。鹏鹍诚未忆，谁谓凌风翔。主



   卷577_45 【余昔自西滨得兰数本移艺于庭亦既逾岁…遂寄情于此】温庭筠 

寓赏本殊致，意幽非我情。吾常有流浅，外物无重轻。 
各言艺幽深，彼美香素茎。岂为赏者设，自保孤根生。 
易地无赤株，丽土亦同荣。赏际林壑近，泛馀烟露清。 
余怀既郁陶，尔类徒纵横。妍蚩苟不信，宠辱何为惊。 
贞隐谅无迹，激时犹拣名。幽丛霭绿畹，岂必怀归耕。古



   卷577_46 【秋日】温庭筠 

爽气变昏旦，神皋遍原隰。烟华久荡摇，石涧仍清急。 
柳暗山犬吠，蒲荒水禽立。菊花明欲迷，枣叶光如湿。 
天籁思林岭，车尘倦都邑。譸张夙所违，悔吝何由入。 
芳草秋可藉，幽泉晓堪汲。牧羊烧外鸣，林果雨中拾。 
复此遂闲旷，翛然脱羁絷。田收鸟雀喧，气肃龙蛇蛰。 
佳节足丰穰，良朋阻游集。沉机日寂寥，葆素常呼吸。 
投迹倦攸往，放怀志所执。良时有东菑，吾将事蓑笠。古



   卷577_47 【七夕】温庭筠 

鸣机札札停金梭，芙蓉澹荡生池波。神轩红粉陈香罗， 
凤低蝉薄愁双蛾。微光奕奕凌天河，鸾咽鹤唳飘飖歌。 
弯桥销尽愁奈何，天气骀荡云陂阤。平明花木有秋意， 
露湿彩盘蛛网多。斋



   卷577_48 【酬友人】温庭筠 

辞荣亦素尚，倦游非夙心。宁复思金籍，独此卧烟林。 
闲云无定貌，佳树有馀阴。坐久芰荷发，钓阑茭苇深。 
游鱼自摇漾，浴鸟故浮沉。唯君清露夕，一为洒烦襟。斋



   卷577_49 【观舞妓】温庭筠 

朔音悲嘒管，瑶踏动芳尘。总袖时增怨，听破复含嚬。 
凝腰倚风软，花题照锦春。朱弦固凄紧，琼树亦迷人。古



   卷577_50 【边笳曲（一作齐梁体）】温庭筠 

朔管迎秋动，雕阴雁来早。上郡隐黄云，天山吹白草。 
嘶马悲寒碛，朝阳照霜堡。江南戍客心，门外芙蓉老。知



   卷577_51 【经西坞偶题】温庭筠 

摇摇弱柳黄鹂啼，芳草无情人自迷。日影明灭金色鲤， 
杏花唼喋青头鸡。微红奈蒂惹峰粉，洁白芹芽穿燕泥。 
借问含嚬向何事，昔年曾到武陵溪。知



   卷577_52 【金虎台】温庭筠 

碧草连金虎，青苔蔽石麟。皓齿芳尘起，纤腰玉树春。 
倚瑟红铅湿，分香翠黛嚬。谁言奉陵寝，相顾复沾巾。主



   卷577_53 【侠客行（一作齐梁体）】温庭筠 

欲出鸿都门，阴云蔽城阙。宝剑黯如水，微红湿馀血。 
白马夜频惊，三更霸陵雪。斋



   卷577_54 【咏晓】温庭筠 

虫歇纱窗静，鸦散碧梧寒。稍惊朝珮动，犹传清漏残。 
乱珠凝烛泪，微红上露盘。褰衣复理鬓，馀润拂芝兰。古



   卷577_55 【芙蓉】温庭筠 

剌茎澹荡碧，花片参差红。吴歌秋水冷，湘庙夜云空。 
浓艳香露里，美人青镜中。南楼未归客，一夕练塘东。知



   卷577_56 【敕勒歌塞北】温庭筠 

敕勒金fj壁，阴山无岁华。帐外风飘雪，营前月照沙。 
羌儿吹玉管，胡姬踏锦花。却笑江南客，梅落不归家。主



   卷577_57 【邯郸郭公词】温庭筠 

金笳悲故曲，玉座积深尘。言是邯郸伎，不见邺城人。 
青苔竟埋骨，红粉自伤神。唯有漳河柳，还向旧营春。斋



   卷577_58 【古意】温庭筠 

莫莫复莫莫，丝萝缘涧壑。散木无斧斤，纤茎得依托。 
枝低浴鸟歇，根静悬泉落。不虑见春迟，空伤致身错。古



   卷577_59 【齐宫】温庭筠 

白马杂金饰，言从雕辇回。粉香随笑度，鬓态伴愁来。 
远水斜如剪，青莎绿似裁。所恨章华日，冉冉下层台。知



   卷577_60 【春日（一作齐梁体）】温庭筠 

柳岸杏花稀，梅梁乳燕飞。美人鸾镜笑，嘶马雁门归。 
楚宫云影薄，台城心赏违。从来千里恨，边色满戎衣。主



   卷577_61 【咏春幡】温庭筠 

闲庭见早梅，花影为谁栽。碧烟随刃落，蝉鬓觉春来。 
代郡嘶金勒，梵声悲镜台。玉钗风不定，香步独徘徊。斋



   卷577_62 【陈宫词】温庭筠 

鸡鸣人草草，香辇出宫花。妓语细腰转，马嘶金面斜。 
早莺随彩仗，惊雉避凝笳。淅沥湘风外，红轮映曙霞。古



   卷577_63 【春日野行】温庭筠 

骑马踏烟莎，青春奈怨何。蝶翎朝粉尽，鸦背夕阳多。 
柳艳欺芳带，山愁萦翠蛾。别情无处说，方寸是星河。知



   卷577_64 【咏嚬（一作齐梁体）】温庭筠 

毛羽敛愁翠，黛娇攒艳春。恨容偏落泪，低态定思人。 
枕上梦随月，扇边歌绕尘。玉钩鸾不住，波浅石磷磷。主



   卷577_65 【中书令裴公挽歌词二首】温庭筠 

王俭风华首，萧何社稷臣。丹阳布衣客，莲渚白头人。 
铭勒燕山暮，碑沉汉水春。从今虚醉饱，无复污车茵。斋

箭下妖星落，风前杀气回。国香荀令去，楼月庾公来。 
玉玺终无虑，金縢意不开。空嗟荐贤路，芳草满燕台。知



   卷577_66 【唐庄恪太子挽歌词二首】温庭筠 

叠鼓辞宫殿，悲笳降杳冥。影离云外日，光灭火前星。 
邺客瞻秦苑，商公下汉庭。依依陵树色，空绕古原青。主

东府虚容卫，西园寄梦思。凤悬吹曲夜，鸡断问安时。 
尘陌都人恨，霜郊赗马悲。唯馀埋璧地，烟草近丹墀。古



   卷577_67 【秘书刘尚书挽歌词二首】温庭筠 

王笔活鸾凤，谢诗生芙蓉。学筵开绛帐，谈柄发洪钟。 
粉署见飞鵩，玉山猜卧龙。遗风丽清韵，萧散九原松。知

麈尾近良玉，鹤裘吹素丝。坏陵殷浩谪，春墅谢安棋。 
京口贵公子，襄阳诸女儿。折花兼踏月，多唱柳郎词。斋



   卷577_68 【太子西池二首（一作齐梁体）】温庭筠 

梨花雪压枝，莺啭柳如丝。懒逐妆成晓，春融梦觉迟。 
鬓轻全作影，嚬浅未成眉。莫信张公子，窗间断暗期。古

花红兰紫茎，愁草雨新晴。柳占三春色，莺偷百鸟声。 
日长嫌辇重，风暖觉衣轻。薄暮香尘起，长杨落照明。主



   卷577_69 【西陵道士茶歌】温庭筠 

乳窦溅溅通石脉，绿尘愁草春江色。涧花入井水味香， 
山月当人松影直。仙翁白扇霜鸟翎，拂坛夜读黄庭经。 
疏香皓齿有馀味，更觉鹤心通杳冥。主



   卷577_70 【过西堡塞北】温庭筠 

浅草干河阔，丛棘废城高。白马犀匕首，黑裘金佩刀。 
霜清彻兔目，风急吹雕毛。一经何用厄，日暮涕沾袍。斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十八 
 
   
　 
　

　
 　



   卷578_1 【送李亿东归】温庭筠 

黄山远隔秦树，紫禁斜通渭城。别路青青柳弱， 
前溪漠漠苔生。和风澹荡归客，落月殷勤早莺。 
灞上金樽未饮，宴歌已有馀声。主



   卷578_2 【开圣寺】温庭筠 

路分谿石夹烟丛，十里萧萧古树风。出寺马嘶秋色里， 
向陵鸦乱夕阳中。竹间泉落山厨静，塔下僧归影殿空。 
犹有南朝旧碑在，耻将兴废问休公。主



   卷578_3 【赠蜀府将（蛮入成都，频著功劳）】温庭筠 

十年分散剑关秋，万事皆随锦水流。志气已曾明汉节， 
功名犹自滞吴钩。雕边认箭寒云重，马上听笳塞草愁。 
今日逢君倍惆怅，灌婴韩信尽封侯。主



   卷578_4 【西江贻钓叟骞生（一作西江寄友人骞生）】温庭筠 

晴江如镜月如钩，泛滟苍茫送客愁。衣泪潜生竹枝曲， 
春潮遥上木兰舟。事随云去身难到，梦逐烟销水自流。 
昨日欢娱竟何在，一枝梅谢楚江头。主



   卷578_5 【寄清源寺僧】温庭筠 

石路无尘竹径开，昔年曾伴戴颙来。窗间半偈闻钟后， 
松下残棋送客回。帘向玉峰藏夜雪，砌因蓝水长秋苔。 
白莲社里如相问，为说游人是姓雷。主



   卷578_6 【重游圭峰宗密禅师精庐（一作哭卢处士）】温庭筠 

百尺青崖三尺坟，微言已绝杳难闻。戴颙今日称居士， 
支遁他年识领军。暂对杉松如结社，偶同麋鹿自成群。 
故山弟子空回首，葱岭唯应见宋云。主



   卷578_7 【题李处士幽居】温庭筠 

水玉簪头白角巾，瑶琴寂历拂轻尘。浓阴似帐红薇晚， 
细雨如烟碧草春。隔竹见笼疑有鹤，卷帘看画静无人。 
南山自是忘年友，谷口徒称郑子真。主



   卷578_8 【利州南渡】温庭筠 

澹然空水对斜晖，曲岛苍茫接翠微，波上马嘶看棹去， 
柳边人歇待船归。数丛沙草群鸥散，万顷江田一鹭飞。 
谁解乘舟寻范蠡，五湖烟水独忘机。主



   卷578_9 【赠李将军】温庭筠 

谁言荀羡爱功勋，年少登坛众所闻。曾以能书称内史， 
又因明易号将军。金沟故事春长在，玉轴遗文火半焚。 
不学龙骧画山水，醉乡无迹似闲云。主



   卷578_10 【寒食日作】温庭筠 

红深绿暗径相交，抱暖含芳披紫袍。彩索平时墙婉娩， 
轻球落处晚寥梢，窗中草色妒鸡卵，盘上芹泥憎燕巢。 
自有玉楼春意在，不能骑马度烟郊。主



   卷578_11 【李羽处士寄新酝走笔戏酬】温庭筠 

高谈有伴还成薮，沉醉无期即是乡。已恨流莺欺谢客， 
更将浮蚁与刘郎。檐前柳色分张绿，窗外花枝借助香。 
所恨玳筵红烛夜，草玄寥落近回塘。主



   卷578_12 【郊居秋日有怀一二知己】温庭筠 

稻田凫雁满晴沙，钓渚归来一径斜。门带果林招邑吏， 
井分蔬圃属邻家。皋原寂历垂禾穗，桑竹参差映豆花。 
自笑谩怀经济策，不将心事许烟霞。主



   卷578_13 【题友人池亭（一作偶题林亭）】温庭筠 

月榭风亭绕曲池，粉垣回互瓦参差。侵帘片白摇翻影， 
落镜愁红写倒枝。鸂鶒刷毛花荡漾，鹭鸶拳足雪离披。 
山翁醉后如相忆，羽扇清樽我自知。主



   卷578_14 【南湖】温庭筠 

湖上微风入槛凉，翻翻菱荇满回塘。野船著岸偎春草， 
水鸟带波飞夕阳。芦叶有声疑雾雨，浪花无际似潇湘。 
飘然篷艇东归客，尽日相看忆楚乡。主



   卷578_15 【赠袁司录（一即丞相淮阳公之犹子与庭筠有旧也）】温庭筠 

一朝辞满有心期，花发杨园雪压枝。刘尹故人谙往事， 
谢郎诸弟得新知。金钗醉就胡姬画，玉管闲留洛客吹。 
记得襄阳耆旧语，不堪风景岘山碑。主



   卷578_16 【题西明寺僧院】温庭筠 

曾识匡山远法师，低松片石对前墀。为寻名画来过院， 
因访闲人得看棋。新雁参差云碧处，寒鸦辽乱叶红时。 
自知终有张华识，不向沧洲理钓丝。主



   卷578_17 【偶题】温庭筠 

微风和暖日鲜明，草色迷人向渭城。吴客卷帘闲不语， 
楚娥攀树独含情。红垂果蒂樱桃重，黄染花丛蝶粉轻。 
自恨青楼无近信，不将心事许卿卿。主



   卷578_18 【寄湘阴阎少府乞钓轮子】温庭筠 

钓轮形与月轮同，独茧和烟影似空。若向三湘逢雁信， 
莫辞千里寄渔翁。篷声夜滴松江雨，菱叶秋传镜水风。 
终日垂钩还有意，尺书多在锦鳞中。主



   卷578_19 【哭王元裕】温庭筠 

闻说萧郎逐逝川，伯牙因此绝清弦。柳边犹忆青骢影， 
坟上俄生碧草烟。箧里诗书疑谢后，梦中风貌似潘前。 
他时若到相寻处，碧树红楼自宛然。主



   卷578_20 【法云寺双桧（一作晋朝柏树）】温庭筠 

晋朝名辈此离群，想对浓阴去住分。题处尚寻王内史， 
画时应是顾将军。长廊夜静声疑雨，古殿秋深影胜云。 
一下南台到人世，晓泉清籁更难闻。主



   卷578_21 【送陈嘏之侯官兼简李常侍】温庭筠 

纵得步兵无绿蚁，不缘句漏有丹砂。殷勤为报同袍友， 
我亦无心似海槎。春服照尘连草色，夜船闻雨滴芦花。 
梅仙自是青云客，莫羡相如却到家。主



   卷578_22 【春日野行】温庭筠 

雨涨西塘金堤斜，碧草芊芊晴吐芽。野岸明媚山芍药， 
水田叫噪官虾蟆。镜中有浪动菱蔓，陌上无风飘柳花。 
何事轻桡句溪客，绿萍方好不归家。主



   卷578_23 【溪上行】温庭筠 

绿塘漾漾烟濛濛，张翰此来情不穷。雪羽褵褷立倒影， 
金鳞拨剌跳晴空。风翻荷叶一向白，雨湿蓼花千穗红。 
心羡夕阳波上客，片时归梦钓船中。主



   卷578_24 【投翰林萧舍人】温庭筠 

人间鹓鹭杳难从，独恨金扉直九重。万象晚归仁寿镜， 
百花春隔景阳钟。紫微芒动词初出，红烛香残诰未封。 
每过朱门爱庭树，一枝何日许相容。主



   卷578_25 【春日偶作】温庭筠 

西园一曲艳阳歌，扰扰车尘负薜萝。自欲放怀犹未得， 
不知经世竟如何。夜闻猛雨判花尽，寒恋重衾觉梦多。 
钓渚别来应更好，春风还为起微波。主



   卷578_26 【春暮宴罢寄宋寿先辈】温庭筠 

斜掩朱门花外钟，晓莺时节好相逢。窗间桃蕊宿妆在， 
雨后牡丹春睡浓。苏小风姿迷下蔡，马卿才调似临邛。 
谁怜芳草生三径，参佐桥西陆士龙。主



   卷578_27 【马嵬驿】温庭筠 

穆满曾为物外游，六龙经此暂淹留。返魂无验青烟灭， 
埋血空生碧草愁。香辇却归长乐殿，晓钟还下景阳楼。 
甘泉不复重相见，谁道文成是故侯。主



   卷578_28 【和道溪君别业（一作和友人溪居别业）】温庭筠 

积润初销碧草新，凤阳晴日带雕轮。风飘弱柳平桥晚， 
雪点寒梅小苑春。屏上楼台陈后主，镜中金翠李夫人。 
花房透露红珠落，蛱蝶双飞护粉尘。主



   卷578_29 【奉天西佛寺】温庭筠 

忆昔狂童犯顺年，玉虬闲暇出甘泉。宗臣欲舞千钧剑， 
追骑犹观七宝鞭。星背紫垣终扫地，日归黄道却当天。 
至今南顿诸耆旧，犹指榛芜作弄田。主



   卷578_30 【题望苑驿（东有马嵬驿西有端正树一作相思树）】温庭筠 

弱柳千条杏一枝，半含春雨半垂丝。景阳寒井人难到， 
长乐晨钟鸟自知。花影至今通博望，树名从此号相思。 
分明十二楼前月，不向西陵照盛姬。主



   卷578_31 【寄分司元庶子兼呈元处士】温庭筠 

闭门高卧莫长嗟，水木凝晖属谢家。缑岭参差残晓雪， 
洛波清浅露晴沙。刘公春尽芜菁色，华廙愁深苜蓿花。 
月榭知君还怅望，碧霄烟阔雁行斜。主



   卷578_32 【题柳】温庭筠 

杨柳千条拂面丝，绿烟金穗不胜吹。香随静婉歌尘起， 
影伴娇娆舞袖垂。羌管一声何处曲，流莺百啭最高枝。 
千门九陌花如雪，飞过宫墙两自知。主



   卷578_33 【和友人悼亡（一作丧歌姬）】温庭筠 

玉貌潘郎泪满衣，画罗轻鬓雨霏微。红兰委露愁难尽， 
白马朝天望不归。宝镜尘昏鸾影在，钿筝弦断雁行稀。 
春来多少伤心事，碧草侵阶粉蝶飞。主



   卷578_34 【李羽处士故里】温庭筠 

柳不成丝草带烟，海槎东去鹤归天。愁肠断处春何限， 
病眼开时月正圆。花若有情还怅望，水应无事莫潺湲。 
终知此恨销难尽，辜负南华第一篇。主



   卷578_35 【却经商山寄昔同行人】温庭筠 

曾道逍遥第一篇，尔来无处不恬然。便同南郭能忘象， 
兼笑东林学坐禅。人事转新花烂熳，客程依旧水潺湲， 
若教犹作当时意，应有垂丝在鬓边。主



   卷578_36 【池塘七夕】温庭筠 

月出西南露气秋，绮罗河汉在斜沟。杨家绣作鸳鸯幔， 
张氏金为翡翠钩。香烛有花妨宿燕，画屏无睡待牵牛。 
万家砧杵三篙水，一夕横塘似旧游。主



   卷578_37 【偶游】温庭筠 

曲巷斜临一水间，小门终日不开关。红珠斗帐樱桃熟， 
金尾屏风孔雀闲。云髻几迷芳草蝶，额黄无限夕阳山。 
与君便是鸳鸯侣，休向人间觅往还。主



   卷578_38 【寄河南杜少尹】温庭筠 

十载归来鬓未凋，玳簪珠履见常僚。岂关名利分荣路， 
自有才华作庆霄。鸟影参差经上苑，骑声断续过中桥。 
夕阳亭畔山如画，应念田歌正寂寥。主



   卷578_39 【赠知音】温庭筠 

翠羽花冠碧树鸡，未明先向短墙啼。窗间谢女青蛾敛， 
门外萧郎白马嘶。星汉渐移庭竹影，露珠犹缀野花迷。 
景阳宫里钟初动，不语垂鞭上柳堤。主



   卷578_40 【过陈琳墓】温庭筠 

曾于青史见遗文，今日飘蓬过古坟。词客有灵应识我， 
霸才无主始怜君。石麟埋没藏春草，铜雀荒凉对暮云。 
莫怪临风倍惆怅，欲将书剑学从军。主



   卷578_41 【题崔公池亭旧游（一作题怀贞亭旧游）】温庭筠 

皎镜方塘菡萏秋，此来重见采莲舟。谁能不逐当年乐， 
还恐添成异日愁。红艳影多风袅袅，碧空云断水悠悠。 
檐前依旧青山色，尽日无人独上楼。主



   卷578_42 【回中作】温庭筠 

苍莽寒空远色愁，呜呜戍角上高楼。吴姬怨思吹双管， 
燕客悲歌别五侯。千里关山边草暮，一星烽火朔云秋。 
夜来霜重西风起，陇水无声冻不流。主



   卷578_43 【西江上送渔父】温庭筠 

却逐严光向若耶，钓轮菱棹寄年华。三秋梅雨愁枫叶， 
一夜篷舟宿苇花。不见水云应有梦，偶随鸥鹭便成家。 
白蘋风起楼船暮，江燕双双五两斜。主



   卷578_44 【经故秘书崔监扬州南塘旧居】温庭筠 

昔年曾识范安成，松竹风姿鹤性情。西掖曙河横漏响， 
北山秋月照江声。乘舟觅吏经舆县，为酒求官得步兵。 
千顷水流通故墅，至今留得谢公名。主



   卷578_45 【七夕】温庭筠 

鹊归燕去两悠悠，青琐西南月似钩。天上岁时星右转， 
世间离别水东流。金风入树千门夜，银汉横空万象秋。 
苏小横塘通桂楫，未应清浅隔牵牛。主



   卷578_46 【题韦筹博士草堂（一作薛逢诗，题作韦寿博书斋）】温庭筠 

玄晏先生已白头，不随鹓鹭狎群鸥。元卿谢免开三径， 
平仲朝归卧一裘。醉后独知殷甲子，病来犹作晋春秋。 
沧浪未濯尘缨在，野水无情处处流。主



   卷578_47 【和友人题壁】温庭筠 

冲尚犹来出范围，肯将经世作风徽。三台位缺严陵卧， 
百战功高范蠡归。自欲一鸣惊鹤寝，不应孤愤学牛衣。 
西州未有看棋暇，涧户何由得掩扉。主



   卷578_48 【春日将欲东归寄新及第苗绅先辈（一作下第寄司马札）】温庭筠 

几年辛苦与君同，得丧悲欢尽是空。犹喜故人先折桂， 
自怜羁客尚飘蓬。三春月照千山道，十日花开一夜风。 
知有杏园无路入，马前惆怅满枝红。主



   卷578_49 【经李征君故居（一作王建诗）】温庭筠 

露浓烟重草萋萋，树映阑干柳拂堤。一院落花无客醉， 
五更残月有莺啼。芳筵想像情难尽，故榭荒凉路已迷。 
惆怅羸骖往来惯，每经门巷亦长嘶。主



   卷578_50 【送崔郎中赴幕】温庭筠 

一别黔巫似断弦，故交东去更凄然。心游目送三千里， 
雨散云飞二十年。发迹岂劳天上桂，属词还得幕中莲。 
相思休话长安远，江月随人处处圆。主



   卷578_51 【经旧游（一作怀真珠亭）】温庭筠 

珠箔金钩对彩桥，昔年于此见娇娆。香灯怅望飞琼鬓， 
凉月殷勤碧玉箫。屏倚故窗山六扇，柳垂寒砌露千条。 
坏墙经雨苍苔遍，拾得当时旧翠翘。主



   卷578_52 【老君庙】温庭筠 

紫气氤氲捧半岩，莲峰仙掌共巉巉。庙前晚色连寒水， 
天外斜阳带远帆。百二关山扶玉座，五千文字閟瑶缄。 
自怜金骨无人识，知有飞龟在石函。主



   卷578_53 【过五丈原】温庭筠 

铁马云雕久绝尘，柳阴高压汉营春。天晴杀气屯关右， 
夜半妖星照渭滨。下国卧龙空误主，中原逐鹿不因人。 
象床锦帐无言语，从此谯周是老臣。主



   卷578_54 【和友人伤歌姬】温庭筠 

月缺花残莫怆然，花须终发月终圆。更能何事销芳念， 
亦有浓华委逝川。一曲艳歌留婉转，九原春草妒婵娟。 
王孙莫学多情客，自古多情损少年。主



   卷578_55 【山中与诸道友夜坐闻边防不宁因示同志】温庭筠 

龙砂铁马犯烟尘，迹近群鸥意倍亲。风卷蓬根屯戊己， 
月移松影守庚申。韬钤岂足为经济，岩壑何尝是隐沦。 
心许故人知此意，古来知者竟谁人。主



   卷578_56 【秘书省有贺监知章草题诗笔力遒健风尚高远…因有此作】温庭筠 

越溪渔客贺知章，任达怜才爱酒狂。鸂鶒苇花随钓艇， 
蛤蜊菰菜梦横塘。几年凉月拘华省，一宿秋风忆故乡。 
荣路脱身终自得，福庭回首莫相忘。出笼鸾鹤归辽海， 
落笔龙蛇满坏墙。李白死来无醉客，可怜神彩吊残阳。知



   卷578_57 【题裴晋公林亭】温庭筠 

谢傅林亭暑气微，山丘零落閟音徽。东山终为苍生起， 
南浦虚言白首归。池凤已传春水浴，渚禽犹带夕阳飞。 
悠然到此忘情处，一日何妨有万几。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百七十九 
 
   
　 
　

　
 　



   卷579_1 【车驾西游因而有作】温庭筠 

宣曲长杨瑞气凝，上林狐兔待秋鹰。
谁将词赋陪雕辇，寂寞相如卧茂林。



   卷579_2 【伤温德彝（一作伤边将）】温庭筠 

昔年戎虏犯榆关，一败龙城匹马还。
侯印不闻封李广，他人丘垄似天山。



   卷579_3 【赠少年】温庭筠 

江海相逢客恨多，秋风叶下洞庭波。
酒酣夜别淮阴市，月照高楼一曲歌。



   卷579_4 【赠郑征君家匡山首春与丞相赞皇公游止】温庭筠 

一抛兰棹逐燕鸿，曾向江湖识谢公。
每到朱门还怅望，故山多在画屏中。



   卷579_5 【夏中病痁作】温庭筠 

山鬼扬威正气愁，便辞珍簟袭狐裘。
西窗一夕悲人事，团扇无情不待秋。



   卷579_6 【题友人居】温庭筠 

尽日松堂看画图，绮疏岑寂似清都。
若教烟水无鸥鸟，张翰何由到五湖。



   卷579_7 【题李相公敕赐锦屏风】温庭筠 

丰沛曾为社稷臣，赐书名画墨犹新。
几人同保山河誓，犹自栖栖九陌尘。



   卷579_8 【蔡中郎坟】温庭筠 

古坟零落野花春，闻说中郎有后身。
今日爱才非昔日，莫抛心力作词人。



   卷579_9 【元处士池上】温庭筠 

蓼穗菱丛思蟪蛄，水萤江鸟满烟蒲。
愁红一片风前落，池上秋波似五湖。



   卷579_10 【华阴韦氏林亭】温庭筠 

自有林亭不得闲，陌尘宫树是非间。
终南长在茅檐外，别向人间看华山。



   卷579_11 【寄裴生乞钓钩】温庭筠 

一随菱棹谒王侯，深愧移文负钓舟。
今日太湖风色好，却将诗句乞鱼钩。



   卷579_12 【长安春晚二首】温庭筠 

曲江春半日迟迟，正是王孙怅望时。
杏花落尽不归去，江上东风吹柳丝。

四方无事太平年，万象鲜明禁火前。
九重细雨惹春色，轻染龙池杨柳烟。



   卷579_13 【三月十八日雪中作】温庭筠 

芍药蔷薇语早梅，不知谁是艳阳才。
今朝领得春风意，不复饶君雪里开。



   卷579_14 【咸阳值雨】温庭筠 

咸阳桥上雨如悬，万点空濛隔钓船。
还似洞庭春水色，晓云将入岳阳天。



   卷579_15 【弹筝人】温庭筠 

天宝年中事玉皇，曾将新曲教宁王。
钿蝉金雁今零落，一曲伊州泪万行。



   卷579_16 【瑶瑟怨】温庭筠 

冰簟银床梦不成，碧天如水夜云轻。
雁声远过潇湘去，十二楼中月自明。



   卷579_17 【题端正树】温庭筠 

路傍佳树碧云愁，曾侍金舆幸驿楼。
草木荣枯似人事，绿阴寂寞汉陵秋。



   卷579_18 【渭上题三首】温庭筠 

吕公荣达子陵归，万古烟波绕钓矶。
桥上一通名利迹，至今江鸟背人飞。

目极云霄思浩然，风帆一片水连天。
轻桡便是东归路，不肯忘机作钓船。

烟水何曾息世机，暂时相向亦依依。
所嗟白首磻溪叟，一下渔舟更不归。



   卷579_19 【经故翰林袁学士居】温庭筠 

剑逐惊波玉委尘，谢安门下更何人。
西州城外花千树，尽是羊昙醉后春。



   卷579_20 【题城南杜邠公林亭（时公镇淮南自西蜀移节）】温庭筠 

卓氏垆前金线柳，隋家堤畔锦帆风。
贪为两地分霖雨，不见池莲照水红。



   卷579_21 【夜看牡丹】温庭筠 

高低深浅一阑红，把火殷勤绕露丛。
希逸近来成懒病，不能容易向春风。



   卷579_22 【宿城南亡友别墅】温庭筠 

水流花落叹浮生，又伴游人宿杜城。
还似昔年残梦里，透帘斜月独闻莺。



   卷579_23 【过分水岭】温庭筠 

溪水无情似有情，入山三日得同行。
岭头便是分头处，惜别潺湲一夜声。



   卷579_24 【鄠杜郊居】温庭筠 

槿篱芳援近樵家，垄麦青青一径斜。
寂寞游人寒食后，夜来风雨送梨花。



   卷579_25 【题河中紫极宫】温庭筠 

昔年曾伴玉真游，每到仙宫即是秋。
曼倩不归花落尽，满丛烟露月当楼。



   卷579_26 【四皓】温庭筠 

商於甪里便成功，一寸沉机万古同。
但得戚姬甘定分，不应真有紫芝翁。



   卷579_27 【赠张炼师】温庭筠 

丹溪药尽变金骨，清洛月寒吹玉笙。
他日隐居无访处，碧桃花发水纵横。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十 
 
   
　 
　

　
 　



   卷580_1 【病中书怀呈友人】温庭筠 

逸足皆先路，穷郊独向隅。顽童逃广柳，羸马卧平芜。 
黄卷嗟谁问，朱弦偶自娱。鹿鸣皆缀士，雌伏竟非夫。 
采地荒遗野，爰田失故都。亡羊犹博簺，牧马倦呼卢。 
奕世参周禄，承家学鲁儒。功庸留剑舄，铭戒在盘盂。 
经济怀良画，行藏识远图。未能鸣楚玉，空欲握隋珠。 
定为鱼缘木，曾因兔守株。五车堆缥帙，三径阖绳枢。 
适与群英集，将期善价沽。叶龙图夭矫，燕鼠笑胡卢。 
赋分知前定，寒心畏厚诬。蹑尘追庆忌，操剑学班输。 
文囿陪多士，神州试大巫。对虽希鼓瑟，名亦滥吹竽。 
正使猜奔竞，何尝计有无。镏惔虚访觅，王霸竟揶揄。 
市义虚焚券，关讥谩弃繻。至言今信矣，微尚亦悲夫。 
白雪调歌响，清风乐舞雩。胁肩难黾勉，搔首易嗟吁。 
角胜非能者，推贤见射乎。兕觥增恐竦，杯水失锱铢。 
粉垛收丹采，金髇隐仆姑。垂櫜羞尽爵，扬觯辱弯弧。 
虎拙休言画，龙希莫学屠。转蓬随款段，耘草辟墁垆。 
受业乡名郑，藏机谷号愚。质文精等贯，琴筑韵相须。 
筑室连中野，诛茅接上腴。苇花纶虎落，松瘿斗栾栌。 
静语莺相对，闲眠鹤浪俱。蕊多劳蝶翅，香酷坠蜂须。 
芳草迷三岛，澄波似五湖。跃鱼翻藻荇，愁鹭睡葭芦。 
暝渚藏鸂鶒，幽屏卧鹧鸪。苦辛随艺殖，甘旨仰樵苏。 
笑语空怀橘，穷愁亦据梧。尚能甘半菽，非敢薄生刍。 
钓石封苍藓，芳蹊艳绛跗。树兰畦缭绕，穿竹路萦纡。 
机杼非桑女，林园异木奴。横竿窥赤鲤，持翳望青鸬。 
泮水思芹味，琅琊得稻租。杖轻藜拥肿，衣破芰披敷。 
芳意忧鶗鴂，愁声觉蟪蛄。短檐喧语燕，高木堕饥鼯。 
事迫离幽墅，贫牵犯畏途。爱憎防杜挚，悲叹似杨朱。 
旅食常过卫，羁游欲渡泸。塞歌伤督护，边角思单于。 
堡戍标枪槊，关河锁舳舻。威容尊大树，刑法避秋荼。 
远目穷千里，归心寄九衢。寝甘诚系滞，浆馈贵睢盱。 
怀刺名先远，干时道自孤。齿牙频激发，簦笈尚崎岖。 
莲府侯门贵，霜台帝命俞。骥蹄初蹑景，鹏翅欲抟扶。 
寓直回骢马，分曹对暝乌。百神歆仿佛，孤竹韵含胡。 
凤阙分班立，鹓行竦剑趋。触邪承密勿，持法奉訏谟。 
鸣玉锵登降，衡牙响曳娄。祀亲和氏璧，香近博山炉。 
瑞景森琼树，轻水莹玉壶。豸冠簪铁柱，螭首对金铺。 
内史书千卷，将军画一厨。眼明惊气象，心死伏规模。 
岂意观文物，保劳琢碔砆。草肥牧騕褭，苔涩淬昆吾。 
乡思巢枝鸟，年华过隙驹。衔恩空抱影，酬德未捐躯。 
时辈推良友，家声继令图。致身伤短翮，骧首顾疲驽。 
班马方齐骛，陈雷亦并驱。昔皆言尔志，今亦畏吾徒。 
有气干牛斗，无人辩辘轳。客来斟绿蚁，妻试踏青蚨。 
积毁方销骨，微瑕惧掩瑜。蛇予犹转战，鱼服自囚拘。 
欲就欺人事，何能逭鬼诛。是非迷觉梦，行役议秦吴。 
凛冽风埃惨，萧条草木枯。低徊伤志气，蒙犯变肌肤。 
旅雁唯闻叫，饥鹰不待呼。梦梭抛促织，心茧学蜘蛛。 
宁复机难料，庸非信未孚。激扬衔箭虎，疑惧听冰狐。 
处己将营窟，论心若合符。浪言辉棣萼，何所托葭莩。 
乔木能求友，危巢莫吓雏。风华飘领袖，诗礼拜衾繻。 
欹枕情何苦，同舟道岂殊。放怀亲蕙芷，收迹异桑榆。 
赠远聊攀柳，栽书欲截蒲。瞻风无限泪，回首更踟蹰。斋



   卷580_2 【感旧陈情五十韵献淮南李仆射】温庭筠 

嵇绍垂髫日，山涛筮仕年。琴樽陈席上，纨绮拜床前。 
邻里才三徙，云霄已九迁。感深情惝怳，言发泪潺湲。 
忆昔龙图盛，方今鹤羽全。桂枝香可袭，杨叶旧频穿。 
玉籍标人瑞，金丹化地仙。赋成攒笔写，歌出满城传。 
既矫排虚翅，将持造物权。万灵思鼓铸，群品待陶甄。 
视草丝纶出，持纲雨露悬。法行黄道内，居近翠华边。 
书迹临汤鼎，吟声接舜弦。白麻红烛夜，清漏紫微天。 
雷电随神笔，鱼龙落彩笺。闲宵陪雍时，清暑在甘泉。 
耿介非持禄，优游是养贤。冰清临百粤，风靡化三川。 
委寄崇推毂，威仪压控弦。梁园提彀骑，淮水换戎旃。 
照日青油湿，迎风锦帐鲜。黛蛾陈二八，珠履列三千。 
舞转回红袖，歌愁敛翠钿。满堂开照曜，分座俨婵娟。 
油额芙蓉帐，香尘玳瑁筵。绣旗随影合，金阵似波旋。 
缇幕深回互，朱门暗接连。彩虬蟠画戟，花马立金鞭。 
有客将谁托，无媒窃自怜。抑扬中散曲，漂泊孝廉船。 
未展干时策，徒抛负郭田。转蓬犹邈尔，怀橘更潸然。 
投足乖蹊径，冥心向简编。未知鱼跃地，空愧鹿鸣篇。 
稷下期方至，漳滨病未痊。定非笼外鸟，真是壳中蝉。 
蕙径邻幽澹，荆扉兴静便。草堂苔点点，蔬囿水溅溅。 
钓罢溪云重，樵归涧月圆。懒多成宿疢，愁甚似春眠。 
木直终难怨，膏明只自煎。郑乡空健羡，陈榻未招延。 
旅食逢春尽，羁游为事牵。宦无毛义檄，婚乏阮修钱。 
冉弱营中柳，披敷幕下莲。傥能容委质，非敢望差肩。 
涩剑犹堪淬，馀朱或可研。从师当鼓箧，穷理久忘筌。 
折简能荣瘁，遣簪莫弃捐。韶光如见借，寒谷变风烟。知



   卷580_3 【题翠微寺二十二韵（太宗升遐之所）】温庭筠 

邠土初成邑，虞宾竟让王。乾符初得位，天弩夜收铓。 
偃息齐三代，优游念四方。万灵扶正寝，千嶂抱重冈。 
幽石归阶陛，乔柯入栋梁。火云如沃雪，汤殿似含霜。 
涧籁添仙曲，岩花借御香。野麋陪兽舞，林鸟逐鹓行。 
镜写三秦色，窗摇八水光。问云征楚女，疑粉试何郎。 
兰芷承雕辇，杉萝入画堂。受朝松露晓，颁朔桂烟凉。 
岚湿金铺外，溪鸣锦幄傍。倚丝忧汉祖，持璧告秦皇。 
短景催风驭，长星属羽觞。储君犹问竖，元老已登床。 
鹤盖趋平乐，鸡人下建章。龙髯悲满眼，螭首泪沾裳。 
叠鼓严灵仗，吹笙送夕阳。断泉辞剑佩，昏日伴旂常。 
遗庙青莲在，颓垣碧草芳。无因奏韶濩，流涕对幽篁。知



   卷580_4 【过孔北海墓二十韵】温庭筠 

抚事如神遇，临风独涕零。墓平春草绿，碑折古苔青。 
珪玉埋英气，山河孕炳灵。发言惊辨囿，撝翰动文星。 
蕴策期干世，持权欲反经。激扬思壮志，流落叹颓龄。 
恶木人皆息，贪泉我独醒。轮辕无匠石，刀几有庖丁。 
碌碌迷藏器，规规守挈瓶。愤容凌鼎镬，公议动朝廷。 
故国将辞宠，危邦竟缓刑。钝工磨白璧，凡石砺青萍。 
揭日昭东夏，抟风滞北溟。后尘遵轨辙，前席咏仪型。 
木秀当忧悴，弦伤不底宁。矜夸遭斥鷃，光彩困飞萤。 
白羽留谈柄，清风袭德馨。鸾凰婴雪刃，狼虎犯云屏。 
兰蕙荒遗址，榛芜蔽旧坰。镮辕近沂水，何事恋明庭。主



   卷580_5 【过华清宫二十二韵】温庭筠 

忆昔开元日，承平事胜游。贵妃专宠幸，天子富春秋。 
月白霓裳殿，风干羯鼓楼。斗鸡花蔽膝，骑马玉搔头。 
绣毂千门妓，金鞍万户侯。薄云欹雀扇，轻雪犯貂裘。 
过客闻韶濩，居人识冕旒。气和春不觉，烟暖霁难收。 
涩浪和琼甃，晴阳上彩斿。卷衣轻鬓懒，窥镜澹蛾羞。 
屏掩芙蓉帐，帘褰玳瑁钩。重瞳分渭曲，纤手指神州。 
御案迷萱草，天袍妒石榴。深岩藏浴凤，鲜隰媚潜虬。 
不料邯郸虱，俄成即墨牛。剑锋挥太皞，旗焰拂蚩尤。 
内嬖陪行在，孤臣预坐筹。瑶簪遗翡翠，霜仗驻骅骝。 
艳笑双飞断，香魂一哭休。早梅悲蜀道，高树隔昭丘。 
朱阁重霄近，苍崖万古愁。至今汤殿水，呜咽县前流。主



   卷580_6 【洞户二十二韵】温庭筠 

洞户连珠网，方疏隐碧浔。烛盘烟坠烬，帘压月通阴。 
粉白仙郎署，霜清玉女砧。醉乡高窈窈，棋阵静愔愔。 
素手琉璃扇，玄髫玳瑁簪。昔邪看寄迹，栀子咏同心。 
树列千秋胜，楼悬七夕针。旧词翻白纻，新赋换黄金。 
唳鹤调蛮鼓，惊蝉应宝琴。舞疑繁易度，歌转断难寻。 
露委花相妒，风欹柳不禁。桥弯双表迥，池涨一篙深。 
清跸传恢囿，黄旗幸上林。神鹰参翰苑，天马破蹄涔。 
武库方题品，文园有好音。朱茎殊菌蠢，丹桂欲萧森。 
黼帐回瑶席，华灯对锦衾。画图惊走兽，书帖得来禽。 
河曙秦楼映，山晴魏阙临。绿囊逢赵后，青锁见王沈。 
任达嫌孤愤，疏慵倦九箴。若为南遁客，犹作卧龙吟。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十一 
 
   
　 
　

　
 　



   卷581_1 【送洛南李主簿】温庭筠 

想君秦塞外，因见楚山青。槲叶晓迷路，枳花春满庭。 
禄优仍侍膳，官散得专经。子敬怀愚谷，归心在翠屏。主



   卷581_2 【巫山神女庙】温庭筠 

黯黯闭宫殿，霏霏荫薜萝。晓峰眉上色，春水脸前波。 
古树芳菲尽，扁舟离恨多。一丛斑竹夜，环佩响如何。斋



   卷581_3 【地肺山春日】温庭筠 

冉冉花明岸，涓涓水绕山。几时抛俗事，来共白云闲。知



   卷581_4 【题陈处士幽居】温庭筠 

松轩尘外客，高枕自萧疏。雨后苔侵井，霜来叶满渠。 
闲看镜湖画，秋得越僧书。若待前溪月，谁人伴钓鱼。主



   卷581_5 【握柘词】温庭筠 

杨柳萦桥绿，玫瑰拂地红。绣衫金騕褭，花髻玉珑璁。 
宿雨香潜润，春流水暗通。画楼初梦断，晓日照湘风。斋



   卷581_6 【题卢处士山居（一作处士卢岵山居）】温庭筠 

西溪问樵客，遥识楚人家。古树老连石，急泉清露沙。 
千峰随雨暗，一径入云斜。日暮飞鸦集，满山荞麦花。古



   卷581_7 【初秋寄友人】温庭筠 

闲梦正悠悠，凉风生竹楼。夜琴知欲雨，晓簟觉新秋。 
独鸟楚山远，一蝉关树愁。凭将离别恨，江外问同游。知



   卷581_8 【题丰安里王相林亭二首（公明太玄经）】温庭筠 

花竹有薄埃，嘉游集上才。白蘋安石渚，红叶子云台。 
朱户雀罗设，黄门驭骑来。不知淮水浊，丹藕为谁开。主

偶到乌衣巷，含情更惘然。西州曲堤柳，东府旧池莲。 
星坼悲元老，云归送墨仙。谁知济川楫，今作野人船。古



   卷581_9 【早秋山居】温庭筠 

山近觉寒早，草堂霜气晴。树凋窗有日，池满水无声。 
果落见猿过，叶干闻鹿行。素琴机虑静，空伴夜泉清。知



   卷581_10 【和友人盘石寺逢旧友】温庭筠 

楚寺上方宿，满堂皆旧游。月溪逢远客，烟浪有归舟。 
江馆白蘋夜，水关红叶秋。西风吹暮雨，汀草更堪愁。主



   卷581_11 【送人南游】温庭筠 

送君游楚国，江浦树苍然。沙净有波迹，岸平多草烟。 
角悲临海郡，月到渡淮船。唯以一杯酒，相思高楚天。斋



   卷581_12 【赠郑处士】温庭筠 

飘然随钓艇，云水是天涯。红叶下荒井，碧梧侵古槎。 
醉收陶令菊，贫卖邵平瓜。更有相期处，南篱一树花。古



   卷581_13 【江岸即事】温庭筠 

水容侵古岸，峰影度青蘋。庙竹唯闻鸟，江帆不见人。 
雀声花外暝，客思柳边春。别恨转难尽，行行汀草新。知



   卷581_14 【赠隐者】温庭筠 

茅堂对薇蕨，炉暖一裘轻。醉后楚山梦，觉来春鸟声。 
采茶溪树绿，煮药石泉清。不问人间事，忘机过此生。主



   卷581_15 【渚宫晚春寄秦地友人】温庭筠 

风华已眇然，独立思江天。凫雁野塘水，牛羊春草烟。 
秦原晓重叠，灞浪夜潺湲。今日思归客，愁容在镜悬。斋



   卷581_16 【碧涧驿晓思】温庭筠 

香灯伴残梦，楚国在天涯。月落子规歇，满庭山杏花。知



   卷581_17 【送并州郭书记】温庭筠 

宾筵得佳客，侯印有光辉。候骑不传箭，回文空上机。 
塞城收马去，烽火射雕归。惟有严家濑，回环径草微。主



   卷581_18 【赠越僧岳云二首】温庭筠 

世机消已尽，巾屦亦飘然。一室故山月，满瓶秋涧泉。 
禅庵过微雪，乡寺隔寒烟。应共白莲客，相期松桂前。斋

兰亭旧都讲，今日意如何。有树关深院，无尘到浅莎。 
僧居随处好，人事出门多。不及新春雁，年年镜水波。知



   卷581_19 【咏山鸡】温庭筠 

万壑动晴景，山禽凌翠微。绣翎翻草去，红觜啄花归。 
巢暖碧云色，影孤清镜辉。不知春树伴，何处又分飞。主



   卷581_20 【清旦题采药翁草堂】温庭筠 

幽人寻药径，来自晓云边。衣湿术花雨，语成松岭烟。 
解藤开涧户，踏石过溪泉。林外晨光动，山昏鸟满天。斋



   卷581_21 【商山早行】温庭筠 

晨起动征铎，客行悲故乡。鸡声茅店月，人迹板桥霜。 
槲叶落山路，枳花明驿墙。因思杜陵梦，凫雁满回塘。古



   卷581_22 【题竹谷神祠（一作谷神庙）】温庭筠 

苍苍松竹晚，一径入荒祠。古树风吹马，虚廊日照旗。 
烟煤朝奠处，风雨夜归时。寂寞东湖客，空看蒋帝碑。知



   卷581_23 【途中有怀】温庭筠 

驱车何日闲，扰扰路岐间。岁暮自多感，客程殊未还。 
亭皋汝阳道，风雪穆陵关。腊后寒梅发，谁人在故山。主



   卷581_24 【经李处士杜城别业】温庭筠 

忆昔几游集，今来倍叹伤。百花情易老，一笑事难忘。 
白社已萧索，青楼空艳阳。不闲云雨梦，犹欲过高唐。斋



   卷581_25 【登李羽士东楼】温庭筠 

经客有馀音，他年终故林。高楼本危睇，凉月更伤心。 
此意竟难折，伊人成古今。流尘其可欲，非复懒鸣琴。古



   卷581_26 【题僧泰恭院二首】温庭筠 

昔岁东林下，深公识姓名。尔来辞半偈，空复叹劳生。 
忧患慕禅味，寂寥遗世情。所归心自得，何事倦尘缨。知

微生竟劳止，晤言犹是非。出门还有泪，看竹暂忘机。 
爽气三秋近，浮生一笑稀。故山松菊在，终欲掩荆扉。斋



   卷581_27 【西游书怀】温庭筠 

渭川通野戍，有路上桑干。独鸟青天暮，惊麏赤烧残。 
高秋辞故国，昨日梦长安。客意自如此，非关行路难。古



   卷581_28 【送人东游】温庭筠 

荒戍落黄叶，浩然离故关。高风汉阳渡，初日郢门山。 
江上几人在，天涯孤棹还。何当重相见，尊酒慰离颜。知



   卷581_29 【寄山中友人】温庭筠 

惟昔有归趣，今兹固愿言。啸歌成往事，风雨坐凉轩。 
时物信佳节，岁华非故园。固知春草色，何意为王孙。主



   卷581_30 【偶题】温庭筠 

孔雀眠高阁，樱桃拂短檐。画明金冉冉，筝语玉纤纤。 
细雨无妨烛，轻寒不隔帘。欲将红锦段，因梦寄江淹。斋



   卷581_31 【赠考功卢郎中】温庭筠 

白首方辞满，荆扉对渚田。雪中无陋巷，醉后似当年。 
一笈负山药，两瓶携涧泉。夜来风浪起，何处认渔船。古



   卷581_32 【题萧山庙】温庭筠 

故道木阴浓，荒祠山影东。杉松一庭雨，幡盖满堂风。 
客奠晓莎湿，马嘶秋庙空。夜深池上歇，龙入古潭中。知



   卷581_33 【春日寄岳州从事李员外二首】温庭筠 

苒弱楼前柳，轻空花外窗。蝶高飞有伴，莺早语无双。 
剪胜裁春字，开屏见晓江。从来共情战，今日欲归降。主

从小识宾卿，恩深若弟兄。相逢在何日，此别不胜情。 
红粉座中客，彩斿江上城。尚平婚嫁累，无路逐双旌。古



   卷581_34 【和段少常柯古】温庭筠 

称觞惭座客，怀刺即门人。素向宁知贵，清淡不厌贫。 
野梅江上晚，堤柳雨中春。未报淮南诏，何劳问白蘋。知



   卷581_35 【海榴】温庭筠 

海榴开似火，先解报春风。叶乱裁笺绿，花宜插鬓红。 
蜡珠攒作蒂，缃彩剪成丛。郑驿多归思，相期一笑同。主



   卷581_36 【李先生别墅望僧舍宝刹，因作双韵声】温庭筠 

栖息消心象，檐楹溢艳阳。帘栊兰露落，邻里柳林凉。 
高阁过空谷，孤竿隔古冈。潭庐同淡荡，仿佛复芬芳。斋



   卷581_37 【敷水小桃盛开因作】温庭筠 

敷水小桥东，娟娟照露丛。所嗟非胜地，堪恨是春风。 
二月艳阳节，一枝惆怅红。定知留不住，吹落路尘中。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十二 
 
   
　 
　

　
 　



   卷582_1 【寄山中人】温庭筠 

月中一双鹤，石上千尺松。素琴入爽籁，山酒和春容。 
幽瀑有时断，片云无所从。何事苏门生，携手东南峰。古



   卷582_2 【送淮阴孙令之官】温庭筠 

隋堤杨柳烟，孤棹正悠然。萧寺通淮戍，芜城枕楚壖。 
鱼盐桥上市，灯火雨中船。故老青葭岸，先知i7子贤。知



   卷582_3 【宿辉公精舍】温庭筠 

禅房无外物，清话此宵同。林彩水烟里，涧声山月中。 
橡霜诸壑霁，杉火一炉空。拥褐寒更彻，心知觉路通。主



   卷582_4 【旅泊新津却寄一二知己】温庭筠 

维舟息行役，霁景近江村。并起别离恨，似闻歌吹喧。 
高林月初上，远水雾犹昏。王粲平生感，登临几断魂。斋



   卷582_5 【赠僧云栖】温庭筠 

麈尾与筇杖，几年离石坛。梵馀林雪厚，棋罢岳钟残。 
开卷喜先悟，漱瓶知早寒。衡阳寺前雁，今日到长安。古



   卷582_6 【雪夜与友生同宿晓寄近邻】温庭筠 

闭门群动息，积雪透疏林。有客寒方觉，无声晓已深。 
正繁闻近雁，并落起栖禽。寂寞寒塘路，怜君独阻寻。知



   卷582_7 【题造微禅师院】温庭筠 

夜香闻偈后，岑寂掩双扉。照竹灯和雪，看松月到衣。 
草堂疏磬断，江寺故人稀。唯忆湘南雨，春风独鸟归。主



   卷582_8 【正见寺晓别生公】温庭筠 

清晓盥秋水，高窗留夕阴。初阳到古寺，宿鸟起寒林。 
香火有良愿，宦名非素心。灵山缘未绝，他日重来寻。斋



   卷582_9 【旅次盱眙县】温庭筠 

离离麦擢芒，楚客意偏伤。波上旅愁起，天边归路长。 
孤桡投楚驿，残月在淮樯。外杜三千里，谁人数雁行。古



   卷582_10 【鄠郊别墅寄所知】温庭筠 

持颐望平绿，万景集所思。南塘遇新雨，百草生容姿。 
幽鸟不相识，美人如何期。徒然委摇荡，惆怅春风时。知



   卷582_11 【京兆公池上作】温庭筠 

稻香山色叠，平野接荒陂。莲折舟行远，萍多钓下迟。 
坏堤泉落处，凉簟雨来时。京口兵堪用，何因入梦思。主



   卷582_12 【卢氏池上遇雨赠同游者】温庭筠 

簟翻凉气集，溪上润残棋。萍皱风来后，荷喧雨到时。 
寂寥闲望久，飘洒独归迟。无限松江恨，烦君解钓丝。斋



   卷582_13 【题薛昌之所居】温庭筠 

所得乃清旷，寂寥常掩关。独来春尚在，相得暮方还。 
花白风露晚，柳青街陌闲。翠微应有雪，窗外见南山。古



   卷582_14 【东归有怀】温庭筠 

晴川通野陂，此地昔伤离。一去迹常在，独来心自知。 
鹭眠茭叶折，鱼静蓼花垂。无限高秋泪，扁舟极路岐。知



   卷582_15 【休浣日西掖谒所知】温庭筠 

赤墀高阁自从容，玉女窗扉报曙钟。日丽九门青锁闼， 
雨晴双阙翠微峰。毫端蕙露滋仙草，琴上薰风入禁松。 
荀令凤池春婉娩，好将馀润变鱼龙。知



   卷582_16 【博山】温庭筠 

博山香重欲成云，锦段机丝妒鄂君。粉蝶团飞花转影， 
彩鸳双泳水生纹。青楼二月春将半，碧瓦千家日未曛。 
见说杨朱无限泪，岂能空为路岐分。知



   卷582_17 【送卢处士游吴越】温庭筠 

羡君东去见残梅，唯有王孙独未回。吴苑夕阳明古堞， 
越宫春草上高台。波生野水雁初下，风满驿楼潮欲来。 
试逐渔舟看雪浪，几多江燕荇花开。知



   卷582_18 【过新丰】温庭筠 

一剑乘时帝业成，沛中乡里到咸京。寰区已作皇居贵， 
风月犹含白社情。泗水旧亭春草遍，千门遗瓦古苔生。 
至今留得离家恨，鸡犬相闻落照明。知



   卷582_19 【过潼关】温庭筠 

地形盘屈带河流，景气澄明是胜游。十里晓鸡关树暗， 
一行寒雁陇云愁。片时无事溪泉好，尽日凝眸岳色秋。 
麈尾角巾应旷望，更嗟芳霭隔秦楼。知



   卷582_20 【题西平王旧赐屏风】温庭筠 

曾向金扉玉砌来，百花鲜湿隔尘埃。披香殿下樱桃熟， 
结绮楼前芍药开。朱鹭已随新卤簿，黄鹂犹湿旧池台。 
世间刚有东流水，一送恩波更不回。知



   卷582_21 【河中陪帅游亭（一作陪河中节度使游河亭）】温庭筠 

倚阑愁立独徘徊，欲赋惭非宋玉才。满座山光摇剑戟， 
绕城波色动楼台。鸟飞天外斜阳尽，人过桥心倒影来。 
添得五湖多少恨，柳花飘荡似寒梅。知



   卷582_22 【和赵嘏题岳寺】温庭筠 

疏钟细响乱鸣泉，客省高临似水天。岚翠暗来空觉润， 
涧茶馀爽不成眠。越僧寒立孤灯外，岳月秋当万木前。 
张邴宦情何太薄，远公窗外有池莲。知



   卷582_23 【苏武庙】温庭筠 

苏武魂销汉使前，古祠高树两茫然。云边雁断胡天月， 
陇上羊归塞草烟。回日楼台非甲帐，去时冠剑是丁年。 
茂陵不见封侯印，空向秋波哭逝川。知



   卷582_24 【送客偶作】温庭筠 

石路荒凉接野蒿，西风吹马利如刀。小桥连驿杨柳晚， 
废寺入门禾黍高。鸡犬夕阳喧县市，凫鹥秋水曝城壕。 
故山有梦不归去，官树陌尘何太劳。知



   卷582_25 【寒食前有怀】温庭筠 

万物鲜华雨乍晴，春寒寂历近清明。残芳荏苒双飞蝶， 
晓睡朦胧百啭莺。旧侣不归成独酌，故园虽在有谁耕。 
悠然更起严滩恨，一宿东风蕙草生。知



   卷582_26 【宿云际寺】温庭筠 

白盖微云一径深，东峰弟子远相寻。苍苔路熟僧归寺， 
红叶声乾鹿在林。高阁清香生静境，夜堂疏磬发禅心。 
自从紫桂岩前别，不见南能直至今。知



   卷582_27 【寄岳州李外郎远】温庭筠 

含蘋不语坐持颐，天远楼高宋玉悲。湖上残棋人散后， 
岳阳微雨鸟来迟。早梅犹得回歌扇，春水还应理钓丝。 
独有袁宏正憔悴，一樽惆怅落花时。知



   卷582_28 【游南塘寄知者】温庭筠 

白鸟梳翎立岸莎，藻花菱刺泛微波。烟光似带侵垂柳， 
露点如珠落卷荷。楚水晓凉催客早，杜陵秋思傍蝉多。 
镏公不信归心切，听取江楼一曲歌。知



   卷582_29 【寄卢生】温庭筠 

遗业荒凉近故都，门前堤路枕平湖。绿杨阴里千家月， 
红藕香中万点珠。此地别来双鬓改，几时归去片帆孤。 
他年犹拟金貂换，寄语黄公旧酒垆。知



   卷582_30 【春日访李十四处士】温庭筠 

花深桥转水潺潺，甪里先生自闭关。看竹已知行处好， 
望云空得暂时闲。谁言有策堪经世，自是无钱可买山。 
一局残棋千点雨，绿萍池上暮方还。知



   卷582_31 【宿松门寺】温庭筠 

白石青崖世界分，卷帘孤坐对氛氲。林间禅室春深雪， 
潭上龙堂夜半云。落月苍凉登阁在，晓钟摇荡隔江闻。 
西山旧是经行地，愿漱寒瓶逐领军。知



   卷582_32 【咏寒宵】温庭筠 

寒宵何耿耿，良宴有馀姿。宝靺徘徊处，熏炉怅望时。 
曲琼垂翡翠，斜月到罘罳。委坠金釭烬，阑珊玉局棋。 
话穷犹注睇，歌罢尚持颐。晻暖遥相属，氛氲积所思。 
秦蛾卷衣晚，胡雁度云迟。上郡归来梦，那知锦字诗。古



   卷582_33 【寄渚宫遗民弘里生】温庭筠 

柳弱湖堤曲，篱疏水巷深。酒阑初促席，歌罢欲分襟。 
波月欺华烛，汀云润故琴。镜清花并蒂，床冷簟连心。 
荷叠平桥暗，萍稀败舫沉。城头五通鼓，窗外万家砧。 
异县鱼投浪，当年鸟共林。八行香未灭，千里梦难寻。 
未肯睽良愿，空期嗣好音。他时因咏作，犹得比南金。主



   卷582_34 【春尽与友人入裴氏林探渔竿】温庭筠 

一径互纡直，茅棘亦已繁。晴阳入荒竹，暧暧和春园。 
倚杖息惭倦，徘徊恋微暄。历寻婵娟节，剪破苍筤根。 
地闭修茎孤，林振馀箨翻。适心在所好，非必寻湘沅。主



   卷582_35 【春日】温庭筠 

问君何所思，迢递艳阳时。门静人归晚，墙高蝶过迟。 
一双青琐燕，千万绿杨丝。屏上吴山远，楼中朔管悲。 
宝书无寄处，香毂有来期。草色将林彩，相添入黛眉。主



   卷582_36 【洛阳】温庭筠 

巩树先春雪满枝，上阳宫柳啭黄鹂。
桓谭未便忘西笑，岂为长安有凤池。



   卷582_37 【题贺知章故居叠韵作】温庭筠 

废砌翳薜荔，枯湖无菰蒲。老媪饱藁草，愚儒输逋租。主



   卷582_38 【雨中与李先生期垂钓先后相失，因作叠韵】温庭筠 

隔石觅屐迹，西溪迷鸡啼。小鸟扰晓沼，犁泥齐低畦。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十三 
 
   
　 
　

　
 　



   卷583_1 【春日雨】温庭筠 

细雨濛濛入绛纱，湖亭寒食孟珠家。
南朝漫自称流品，宫体何曾为杏花。



   卷583_2 【细雨】温庭筠 

凭轩望秋雨，凉入暑衣清。极目鸟频没，片时云复轻。 
沼萍开更敛，山叶动还鸣。楚客秋江上，萧萧故国情。主



   卷583_3 【秋雨】温庭筠 

云满鸟行灭，池凉龙气腥。斜飘看棋簟，疏洒望山亭。 
细响鸣林叶，圆文破沼萍。秋阴杳无际，平野但冥冥。斋



   卷583_4 【春初对暮雨】温庭筠 

淅沥生丛筱，空濛泫网轩。暝姿看远树，春意入尘根。 
点细飘风急，声轻入夜繁。雀喧争槿树，人静出蔬园。 
瓦湿光先起，房深影易昏。不应江上草，相与滞王孙。斋



   卷583_5 【雪二首】温庭筠 

砚水池先冻，窗风酒易消。鸦声出山郭，人迹过村桥。 
稍急方萦转，才深未寂寥。细光穿暗隙，轻白驻寒条。 
草静封还折，松欹堕复摇。谢庄今病眼，无意坐通宵。斋

羸骖出更慵，林寺已疏钟。踏紧寒声涩，飞交细点重。 
圃斜人过迹，阶静鸟行踪。寂寞梁鸿病，谁人代夜舂。知



   卷583_6 【送人游淮海（一作宿友人池）】温庭筠 

背樯灯色暗，宿客梦初成。半夜竹窗雨，满池荷叶声。 
簟凉秋閤思，木落故山情。明发又愁起，桂花溪水清。主



   卷583_7 【原隰荑绿柳】温庭筠 

迥野韶光早，晴川柳满堤。拂尘生嫩绿，披雪见柔荑。 
碧玉牙犹短，黄金缕未齐。腰肢弄寒吹，眉意入春闺。 
预恐狂夫折，迎牵逸客迷。新莺将出谷，应借一枝栖。主



   卷583_8 【宿秦生山斋】温庭筠 

衡巫路不同，结室在东峰。岁晚得支遁，夜寒逢戴颙。 
龛灯落叶寺，山雪隔林钟。行解无由发，曹溪欲施舂。斋



   卷583_9 【赠楚云上人】温庭筠 

松根满苔石，尽日闭禅关。有伴年年月，无家处处山。 
烟波五湖远，瓶屦一身闲。岳寺蕙兰晚，几时幽鸟还。古



   卷583_10 【宿白盖峰寺寄僧】温庭筠 

山房霜气晴，一宿遂平生。閤上见林影，月中闻涧声。 
佛灯销永夜，僧磬彻寒更。不学何居士，焚香为宦情。知



   卷583_11 【送僧东游】温庭筠 

师归旧山去，此别已凄然。灯影秋江寺，篷声夜雨船。 
鸥飞吴市外，麟卧晋陵前。若到东林社，谁人更问禅。主



   卷583_12 【盘石寺留别成公】温庭筠 

槲叶萧萧带苇风，寺前归客别支公。三秋岸雪花初白， 
一夜林霜叶尽红。山叠楚天云压塞，浪遥吴苑水连空。 
悠然旅榜频回首，无复松窗半偈同。主



   卷583_13 【题中南佛塔寺】温庭筠 

鸣泉隔翠微，千里到柴扉。地胜人无欲，林昏虎有威。 
涧苔侵客屦，山雪入禅衣。桂树芳阴在，还期岁晏归。斋



   卷583_14 【马嵬佛寺】温庭筠 

荒鸡夜唱战尘深，五鼓雕舆过上林。才信倾城是真语， 
直教涂地始甘心。两重秦苑成千里，一炷胡香抵万金。 
曼倩死来无绝艺，后人谁肯惜青禽。斋



   卷583_15 【清凉寺】温庭筠 

黄花红树谢芳蹊，宫殿参差黛巘西。诗閤晓窗藏雪岭， 
画堂秋水接蓝溪。松飘晚吹摐金铎，竹荫寒苔上石梯。 
妙迹奇名竟何在，下方烟暝草萋萋。斋



   卷583_16 【赠卢长史】温庭筠 

移病欲成隐，扁舟归旧居。地深新事少，官散故交疏。 
道直更无侣，家贫唯有书。东门烟水梦，非独为鲈鱼。古



   卷583_17 【秋日旅舍寄义山李侍御】温庭筠 

一水悠悠隔渭城，渭城风物近柴荆。寒蛩乍响催机杼， 
旅雁初来忆弟兄。自为林泉牵晓梦，不关砧杵报秋声。 
子虚何处堪消渴，试向文园问长卿。古



   卷583_18 【晚坐寄友人】温庭筠 

九枝灯在琐窗空，希逸无聊恨不同。晓梦未离金夹膝， 
早寒先到石屏风。遗簪可惜三秋白，蜡烛犹残一寸红。 
应卷鰕帘看皓齿，镜中惆怅见梧桐。古



   卷583_19 【送渤海王子归本国】温庭筠 

疆理虽重海，车书本一家。盛勋归旧国，佳句在中华。 
定界分秋涨，开帆到曙霞。九门风月好，回首是天涯。知



   卷583_20 【送北阳袁明府】温庭筠 

楚乡千里路，君去及良晨。苇浦迎船火，茶山候吏尘。 
桑浓蚕卧晚，麦秀雉声春。莫作东篱兴，青云有故人。主



   卷583_21 【送李生归旧居】温庭筠 

一从征战后，故社几人归。薄宦离山久，高谈与世稀。 
夕阳当板槛，春日入柴扉。莫却严滩意，西溪有钓矶。斋



   卷583_22 【早春浐水送友人】温庭筠 

青门烟野外，渡浐送行人。鸭卧溪沙暖，鸠鸣社树春。 
残波青有石，幽草绿无尘。杨柳东风里，相看泪满巾。古



   卷583_23 【送襄州李中丞赴从事】温庭筠 

汉庭文采有相如，天子通宵爱子虚。把钓看棋高兴尽， 
焚香起草宦情疏。楚山重叠当归路，溪月分明到直庐。 
江雨潇潇帆一片，此行谁道为鲈鱼。古



   卷583_24 【江上别友人】温庭筠 

秋色满葭菼，离人西复东。几年方暂见，一笑又难同。 
地势萧陵歇，江声禹庙空。如何暮滩上，千里逐征鸿。知



   卷583_25 【与友人别】温庭筠 

半醉别都门，含凄上古原。晚风杨叶社，寒食杏花村。 
薄暮牵离绪，伤春忆晤言。年芳本无限，何况有兰孙。主



   卷583_26 【鸿胪寺有开元中锡宴堂楼台池沼雅为胜绝荒凉…成四十韵】温庭筠 

明皇昔御极，神圣垂耿光。沈机发雷电，逸躅陵尧汤。 
西覃积石山，北至穷发乡。四凶有獬豸，一臂无螳螂。 
婵娟得神艳，郁烈闻国香。紫绦鸣羯鼓，玉管吹霓裳。 
禄山未封侯，林甫才为郎。昭融廓日月，妥帖安纪纲。 
群生到寿域，百辟趋明堂。四海正夷宴，一尘不飞扬。 
天子自犹豫，侍臣宜乐康。轧然阊阖开，赤日生扶桑。 
玉砌露盘纡，金壶漏丁当。剑佩相击触，左右随趋跄。 
玄珠十二旒，红粉三千行。顾盻生羽翼，叱嗟回雪霜。 
神霞凌云阁，春水骊山阳。盘斗九子粽，瓯擎五云浆。 
双琼京兆博，七鼓邯郸娼。毰毸碧鸡斗，茏葱翠雉场。 
仗官绣蔽膝，宝马金镂锡。椒涂隔鹦鹉，柘弹惊鸳鸯。 
猗欤华国臣，鬓发俱苍苍。锡宴得幽致，车从真炜煌。 
画鹢照鱼鳖，鸣驺乱甃鶬。飐滟荡碧波，炫煌迷横塘。 
萦盈舞回雪，宛转歌绕梁。艳带画银络，宝梳金钿筐。 
沈冥类汉相，醉倒疑楚狂。一旦紫微东，胡星森耀芒。 
凭陵逐鲸鲵，唐突驱犬羊。纵火三月赤，战尘千里黄。 
殽函与府寺，从此俱荒凉。兹地乃蔓草，故基摧坏墙。 
枯池接断岸，唧唧啼寒螀。败荷塌作泥，死竹森如枪。 
游人问老吏，相对聊感伤。岂必见麋鹿，然后堪回肠。 
幸今遇太平，令节称羽觞。谁知曲江曲，岁岁栖鸾凰。知



   卷583_27 【访知玄上人遇暴经因有赠】温庭筠 

缥帙无尘满画廊，钟山弟子静焚香。惠能未肯传心法， 
张湛徒劳与眼方。风飏檀烟销篆印，日移松影过禅床。 
客儿自有翻经处，江上秋来蕙草荒。知



   卷583_28 【寄崔先生】温庭筠 

往年江海别元卿，家近山阳古郡城。莲浦香中离席散， 
柳堤风里钓船横。星霜荏苒无音信，烟水微茫变姓名。 
菰黍正肥鱼正美，五侯门下负平生。知



   卷583_29 【敬答李先生】温庭筠 

七里滩声舜庙前，杏花初盛草芊芊。绿昏晴气春风岸， 
红漾轻纶野水天。不为伤离成极望，更因行乐惜流年。 
一瓢无事麛裘暖，手弄溪波坐钓船。知



   卷583_30 【宿沣曲僧舍】温庭筠 

东郊和气新，芳霭远如尘。客舍停疲马，僧墙画故人。 
沃田桑景晚，平野菜花春。更想严家濑，微风荡白蘋。主



   卷583_31 【宿一公精舍】温庭筠 

夜阑黄叶寺，瓶锡两俱能。松下石桥路，雨中山殿灯。 
茶炉天姥客，棋席剡溪僧。还笑长门赋，高秋卧茂陵。斋



   卷583_32 【月中宿云居寺上方】温庭筠 

虚閤披衣坐，寒阶踏叶行。众星中夜少，圆月上方明。 
霭尽无林色，暄馀有涧声。只应愁恨事，还逐晓光生。古



   卷583_33 【登卢氏台】温庭筠 

胜地当通邑，前山有故居。台高秋尽出，林断野无馀。 
白露鸣蛩急，晴天度雁疏。由来放怀地，非独在吾庐。知



   卷583_34 【牡丹二首】温庭筠 

轻阴隔翠帏，宿雨泣晴晖。醉后佳期在，歌馀旧意非。 
蝶繁经粉住，蜂重抱香归。莫惜薰炉夜，因风到舞衣。主

水漾晴红压叠波，晓来金粉覆庭莎。裁成艳思偏应巧， 
分得春光最数多。欲绽似含双靥笑，正繁疑有一声歌。 
华堂客散帘垂地，想凭阑干敛翠蛾。斋



   卷583_35 【反生桃花发因题】温庭筠 

疾眼逢春四壁空，夜来山雪破东风。未知王母千年熟， 
且共刘郎一笑同。已落又开横晚翠，似无如有带朝红。 
僧虔蜡炬高三尺，莫惜连宵照露丛。斋



   卷583_36 【杏花】温庭筠 

红花初绽雪花繁，重叠高低满小园。正见盛时犹怅望， 
岂堪开处已缤翻。情为世累诗千首，醉是吾乡酒一樽。 
杳杳艳歌春日午，出墙何处隔朱门。斋



   卷583_37 【和太常杜少卿东都修行里有嘉莲】温庭筠 

春秋罢注直铜龙，旧宅嘉莲照水红。两处龟巢清露里， 
一时鱼跃翠茎东。同心表瑞荀池上，半面分妆乐镜中。 
应为临川多丽句，故持重艳向西风。斋



   卷583_38 【题磁岭海棠花】温庭筠 

幽态竟谁赏，岁华空与期。岛回香尽处，泉照艳浓时。 
蜀彩淡摇曳，吴妆低怨思。王孙又谁恨，惆怅下山迟。古



   卷583_39 【苦楝花】温庭筠 

院里莺歌歇，墙头蝶舞孤。天香薰羽葆，宫紫晕流苏。 
晻暧迷青琐，氤氲向画图。只应春惜别，留与博山炉。知



   卷583_40 【自有扈至京师已后朱樱之期】温庭筠 

露圆霞赤数千枝，银笼谁家寄所思。秦苑飞禽谙熟早， 
杜陵游客恨来迟。空看翠幄成阴日，不见红珠满树时。 
尽日徘徊浓影下，只应重作钓鱼期。知



   卷583_41 【答段柯古见嘲】温庭筠 

彩翰殊翁金缭绕，一千二百逃飞鸟。
尾薪桥下未为痴，暮雨朝云世间少。



   卷583_42 【莲花】温庭筠 

绿塘摇滟接星津，轧轧兰桡入白蘋。
应为洛神波上袜，至今莲蕊有香尘。



   卷583_43 【过吴景帝陵】温庭筠 

王气销来水淼茫，岂能才与命相妨。
虚开直渎三千里，青盖何曾到洛阳。



   卷583_44 【龙尾驿妇人图】温庭筠 

慢笑开元有幸臣，直教天子到蒙尘。
今来看画犹如此，何况亲逢绝世人。



   卷583_45 【薛氏池垂钓】温庭筠 

池塘经雨更苍苍，万点荷珠晓气凉。
朱瑀空偷御沟水，锦鳞红尾属严光。



   卷583_46 【简同志】温庭筠 

开济由来变盛衰，五车才得号镃基。
留侯功业何容易，一卷兵书作帝师。



   卷583_47 【瑟瑟钗】温庭筠 

翠染冰轻透露光，堕云孙寿有馀香。
只因七夕回天浪，添作湘妃泪两行。



   卷583_48 【元日】温庭筠 

神耀破氛昏，新阳入晏温。绪风调玉吹，端日应铜浑。 
威凤跄瑶簴，升龙护璧门。雨旸春令煦，裘冕晬容尊。古



   卷583_49 【二月十五日樱桃盛开自所居蹑履吟玩竞名王泽章洋才】温庭筠 

晓觉笼烟重，春深染雪轻。静应留得蝶，繁欲不胜莺。 
影乱晨飙急，香多夜雨晴。似将千万恨，西北为卿卿。知



   卷583_50 【寒食节日寄楚望二首】温庭筠 

芳兰无意绿，弱柳何穷缕。心断入淮山，梦长穿楚雨。 
繁花如二八，好月当三五。愁碧竟平皋，韶红换幽圃。 
流莺隐员树，乳燕喧馀哺。旷望恋曾台，离忧集环堵。 
当年不自遣，晚得终何补。郑谷有樵苏，归来要腰斧。古

家乏两千万，时当一百五。飔飔杨柳风，穰穰樱桃雨。 
年芳苦沉潦，心事如摧橹。金犊近兰汀，铜龙接花坞。 
青葱建杨宅，隐辚端门鼓。彩素拂庭柯，轻球落邻圃。 
三春谢游衍，一笑牵规矩。独有恩泽侯，归来看楚舞。古



   卷583_51 【清明日】温庭筠 

清娥画扇中，春树郁金红。出犯繁花露，归穿弱柳风。 
马骄偏避幰，鸡骇乍开笼。柘弹何人发，黄鹂隔故宫。知



   卷583_52 【禁火日】温庭筠 

骀荡清明日，储胥小苑东。舞衫萱草绿，春鬓杏花红。 
马辔轻衔雪，车衣弱向风。□愁闻百舌，残睡正朦胧。主



   卷583_53 【嘲三月十八日雪】温庭筠 

三月雪连夜，未应伤物华。只缘春欲尽，留著伴梨花。古



   卷583_54 【杨柳八首（一作杨柳枝）】温庭筠 

宜春苑外最长条，闲袅春风伴舞腰。
正是玉人肠断处，一渠春水赤阑桥。

南内墙东御路旁，预知春色柳丝黄。
杏花未肯无情思，何是情人最断肠。

苏小门前柳万条，毵毵金线拂平桥。
黄莺不语东风起，深闭朱门伴细腰。

金缕毵毵碧瓦沟，六宫眉黛惹春愁。
晚来更带龙池雨，半拂阑干半入楼。

馆娃宫外邺城西，远映征帆近拂堤。
系得王孙归意切，不关春草绿萋萋。

两两黄鹂色似金，袅枝啼露动芳音。
春来幸自长如线，可惜牵缠荡子心。

御柳如丝映九重，凤凰窗柱绣芙蓉。
景阳楼畔千条露，一面新妆待晓钟。

织锦机边莺语频，停梭垂泪忆征人。
塞门三月犹萧索，纵有垂杨未觉春。



   卷583_55 【客愁】温庭筠 

客愁看柳色，日日逐春深。荡漾春风里，谁知历乱心。知



   卷583_56 【和周繇（一作和周繇广阳公宴嘲段成式诗）】温庭筠 

齐马驰千驷，卢姬逞十三。玳筵方喜睐，金勒自zazb。
堕珥情初洽，鸣鞭战未酣。神交花冉冉，眉语柳毵毵。 
却略青鸾镜，翘翻翠凤篸。专城有佳对，宁肯顾春蚕。知



   卷583_43 【光风亭夜宴妓有醉殴者】温庭筠 

吴国初成阵，王家欲解围。拂巾双雉叫，飘瓦两鸳飞。斋



   卷583_44 【南歌子词二首（一作添声杨柳枝辞）】温庭筠 

一尺深红胜曲尘，天生旧物不如新。
合欢桃核终堪恨，里许元来别有人。

井底点灯深烛伊，共郎长行莫围棋。
玲珑骰子安红豆，入骨相思知不知。



   卷583_45 【题李卫公诗二首】温庭筠 

蒿棘深春卫国门，九年于此盗乾坤。两行密疏倾天下， 
一夜阴谋达至尊。肉视具僚忘匕箸，气吞同列削寒温。 
当时谁是承恩者，肯有馀波达鬼村。古

势欲凌云威触天，权倾诸夏力排山。三年骥尾有人附， 
一日龙须无路攀。画閤不开梁燕去，朱门罢扫乳鸦还。 
千岩万壑应惆怅，流水斜倾出武关。知



   卷583_46 【题谷隐兰若】温庭筠 

风带巢熊拗树声，老僧相引入云行。
半坡新路畬才了，一谷寒烟烧不成。



   卷583_47 【观棋（一作段成式诗）】温庭筠 

闲对楸枰倾一壶，黄华坪上几成卢。
他时谒帝铜龙水，便赌宣城太守无。



   卷583_48 【句】温庭筠 

春水碧于天，画船听雨眠。（见《优古堂诗话》）斋

绿树绕村含细雨，寒潮背郭卷平沙。（《送人》， 
见《诗人玉屑》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十四 
 
   
　 
　

　
 　



   卷584_1 【观山灯献徐尚书】段成式 

风杪影凌乱，露轻光陆离。如霞散仙掌，似烧上峨嵋。 
道树千花发，扶桑九日移。因山成众像，不复藉蟠螭。知

涌出多宝塔，往来飞锡僧。分明三五月，传照百千灯。 
驯狖移高柱，庆云遮半层。夜深寒焰白，犹自缀金绳。斋

磊落风初定，轻明云乍妨。疏中摇月彩，繁处杂星芒。 
火树枝柯密，烛龙鳞甲张。穷愁读书者，应得假馀光。知



   卷584_2 【和徐商贺卢员外赐绯】段成式 

云雨轩悬莺语新，一篇佳句占阳春。银黄年少偏欺酒， 
金紫风流不让人。连璧座中斜日满，贯珠歌里落花频。 
莫辞倒载吟归去，看欲东山又吐茵。知



   卷584_3 【河出荣光】段成式 

符命自陶唐，吾君应会昌。千年清德水，九折满荣光。 
极岸浮佳气，微波照夕阳。澄辉明贝阙，散彩入龙堂。 
近带关云紫，遥连日道黄。冯夷矜海若，汉武贵宣房。 
渐没孤槎影，仍呈一苇航。抚躬悲未济，作颂喜时康。古



   卷584_4 【哭李群玉】段成式 

曾话黄陵事，今为白日催。老无儿女累，谁哭到泉台。主



   卷584_5 【寄温飞卿笺纸】段成式 

三十六鳞充使时，数番犹得裹相思。
待将袍袄重抄了，尽写襄阳播掿词。



   卷584_6 【题石泉兰若】段成式 

矗竹为篱松作门，石楠阴底藉芳荪。
方袍近日少平叔，注得逍遥无处论。



   卷584_7 【怯酒赠周繇（一作答周为宪看牡丹）】段成式 

大白东西飞正狂，新刍石冻杂梅香。
诗中反语常回避，尤怯花前唤索郎。



   卷584_8 【牛尊师宅看牡丹】段成式 

洞里仙春日更长，翠丛风翦紫霞芳。
若为萧史通家客，情愿扛壶入醉乡。



   卷584_9 【观棋（一作温庭筠诗）】段成式 

闲对弈楸倾一壶，黄羊枰上几成都。
他时谒帝铜池晓，便赌宣城太守无。



   卷584_10 【题僧壁（一本有和韦蟾三字）】段成式 

有僧支颊撚眉毫，起就夕阳磨剃刀。
到此既知闲最乐，俗心何啻九牛毛。



   卷584_11 【哭房处士】段成式 

独上黄坛几度盟，印开龙渥喜丹成。
岂同叔夜终无分，空向人间著养生。



   卷584_12 【呈轮上人】段成式 

虎到前头心不惊，残阳择虱懒逢迎。
东林水石未胜此，要假远公方有名。



   卷584_13 【题谷隐兰若三首】段成式 

风惹闲云半谷阴，岩西隐者醉相寻。
草衰乍觉径增险，叶尽却疑溪不深。

鸟啄灵雏恋落晖，村情山趣顿忘机。
丹成道士过门数，叶尽寒猿下岭稀。

风带巢熊拗树声，老僧相引入云行。
半陂新路畬才了，一谷寒烟烧不成。



   卷584_14 【不赴光风亭夜饮赠周繇】段成式 

屏开屈膝见吴娃，蛮蜡同心四照花。
姹女不愁难管领，斩新铅里得黄牙。



   卷584_15 【嘲元中丞（一作襄阳中堂赏花为宪与妓人戏语潮之）】段成式 

莺里花前选孟光，东山逋客酒初狂。
素娥毕竟难防备，烧得河车莫遣尝。



   卷584_16 【寄周繇求人参】段成式 

少赋令才犹强作，众医多识不能呼。
九茎仙草真难得，五叶灵根许惠无。



   卷584_17 【嘲飞卿七首】段成式 

曾见当垆一个人，入时装束好腰身。
少年花蒂多芳思，只向诗中写取真。

醉袂几侵鱼子缬，飘缨长罥凤凰钗。
知君欲作闲情赋，应愿将身作锦鞋。

翠蝶密偎金叉首，青虫危泊玉钗梁。
愁生半额不开靥，只为多情团扇郎。

柳烟梅雪隐青楼，残日黄鹂语未休。
见说自能裁袙腹，不知谁更著帩头。

愁机懒织同心苣，闷绣先描连理枝。
多少风流词句里，愁中空咏早环诗。

燕支山色重能轻，南阳水泽斗分明。
不烦射雉先张翳，自有琴中威凤声。

半岁愁中镜似荷，牵环撩鬓却须磨。
花前不复抱瓶渴，月底还应琢刺歌。



   卷584_18 【柔卿解籍戏呈飞卿三首】段成式 

长担犊车初入门，金牙新酝盈深樽。
良人为渍木瓜粉，遮却红腮交午痕。

最宜全幅碧鲛绡，自襞春罗等舞腰。
未有长钱求邺锦，且令裁取一团娇。

出意挑鬟一尺长，金为钿鸟簇钗梁。
郁金种得花茸细，添入春衫领里香。



   卷584_19 【戏高侍御七首】段成式 

百媚城中一个人，紫罗垂手见精神。
青琴仙子长教示，自小来来号阿真。

七尺发犹三角梳，玳牛独驾长檐车。
曾城自有三青鸟，不要莲东双鲤鱼。

花恨红腰柳妒眉，东邻墙短不曾窥。
犹怜最小分瓜日，奈许迎春得藕时。

自等腰身尺六强，两重危鬓尽钗长。
欲熏罗荐嫌龙脑，须为寻求石叶香。

别起青楼作几层，斜阳幔卷鹿卢绳。
厌裁鱼子深红缬，泥觅蜻蜓浅碧绫。

诈嫌嚼贝磨衣钝，私带男钱压鬓低。
不独邯郸新嫁女，四枝鬟上插通犀。

可羡罗敷自有夫，愁中漫捋白髭须。
豹钱骢子能擎举，兼著连干许换无。



   卷584_20 【送僧二首】段成式 

形神不灭论初成，爱马乘闲入帝京。
四十三年虚过了，方知僧里有唐生。

想到头陀最上方，桂阴犹认惠宗房。
因行恋烧归来晚，窗下犹残一字香。



   卷584_21 【猿】段成式 

却忆书斋值晚晴，挽枝闲啸激蝉清。
影沈巴峡夜岩色，踪绝石塘寒濑声。



   卷584_22 【送穆郎中赴阙】段成式 

应念愁中恨索居，鹂歌声里且踟蹰。
若逢金马门前客，为说虞卿久著书。



   卷584_23 【题商山庙】段成式 

偶出云泉谒礼闱，篇章曾沐汉皇知。
无谋静国东归去，羞过商山四老祠。



   卷584_24 【折杨柳七首（第一、二、四首一作王贞白诗）】段成式 

枝枝交影锁长门，嫩色曾沾雨露恩。
凤辇不来春欲尽，空留莺语到黄昏。

水殿年年占早芳，柔条偏惹御炉香。
而今万乘多巡狩，辇路无阴绿草长。

玉楼烟薄不胜芳，金屋寒轻翠带长。
公子骅骝往何处，绿阴堪系紫游缰。

嫩叶初齐不耐寒，风和时拂玉栏干。
君王去日曾攀折，泣雨伤春翠黛残。

微黄才绽未成阴，绣户珠帘相映深。
长恨早梅无赖极，先将春色出前林。

隋家堤上已成尘，汉将营边不复春。
只向江南并塞北，酒旗相伴惹行人。

陌上河边千万枝，怕寒愁雨尽低垂。
黄金穟短人多折，已恨东风不展眉。



   卷584_25 【哭李群玉】段成式 

酒里诗中三十年，纵横唐突世喧喧。
明时不作祢衡死，傲尽公卿归九泉。



   卷584_26 【汉宫词二首】段成式 

歌舞初承恩宠时，六宫学妾画蛾眉。
君王厌世妾头白，闻唱歌声却泪垂。

二人能歌得进名，人言选入便光荣。
岂知妃后多娇妒，不许君前唱一声。



   卷584_27 【醉中吟】段成式 

只爱糟床滴滴声，长愁声绝又醒醒。
人间荣辱不常定，唯有南山依旧青。



   卷584_28 【桃源僧舍看花】段成式 

前年帝里探春时，寺寺名花我尽知。
今日长安已灰烬，忍能南国对芳枝。



   卷584_29 【和周繇见嘲（一作和周为宪广阳公宴见嘲诗）】段成式 

才甘鱼目并，艺怯马蹄间。王谢初飞盖，姬姜尽下山。 
缚鸡方角逐，射雉岂开颜。乱翠移林色，狂红照座殷。 
防梭齿虽在，乞帽鬓惭斑。傥恕相如瘦，应容累骑还。主



   卷584_30 【和张希复咏宣律和尚袈裟】段成式 

南山披时寒夜中，一角不动毗岚风。
何人见此生惭愧，断续犹应护得龙。



   卷584_31 【句】段成式 

高谈敬风鉴，古貌怯冰棱。（以下见《海录碎事》）主

虱暴妨归梦，虫喧彻曙更。知

梦里思甘露，言中惜惠灯。古

新破毗昙义，相期卜夜论。（梦得句云云，因续成十韵）斋

随樵劫猿藏，隈石觑熊缘。（隐山书事，见《襄阳志》）主

捽胡云彩落，疻面月痕消。（光风亭夜宴，妓有醉殴者）知

掷履仙凫起，撦衣蝴蝶飘。羞中含薄怒，颦里带馀娇。 
醒后犹攘臂，归时更折腰。狂夫自缨绝，眉势倩人描。 
（题同上，见《纪事》）主

不愿石郎戴笠，难甘玉女披衣。（《苦雨》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十五 
 
   
　 
　

　
 　



   卷585_1 【皎皎词】刘驾 

皎皎复皎皎，逢时即为好。高秋亦有花，不及当春草。 
班姬入后宫，飞燕舞东风。青娥中夜起，长叹月明里。知



   卷585_2 【长安旅舍纾情投先达（一作长安抒怀寄知己）】刘驾 

岐路不在地，马蹄徒苦辛。上国闻姓名，不如山中人。 
大宅满六街，此身入谁门。愁心日散乱，有似空中尘。 
白露下长安，百虫鸣草根。方当秋赋日，却忆归山村。 
静女头欲白，良媒况我邻。无令苦长叹，长叹销人魂。古



   卷585_3 【送友下第游雁门】刘驾 

相别灞水湄，夹水柳依依。我愿醉如死，不见君去时。 
所诣星斗北，直行到犹迟。况复挈空囊，求人悲路岐。 
北门记室贤，爱我学古诗。待君如待我，此事固不疑。 
雁门春色外，四月雁未归。主人拂金台，延客夜开扉。 
舒君郁郁怀，饮彼白玉卮。若不化女子，功名岂无期。主



   卷585_4 【读史】刘驾 

平地见天涯，登高天更远。功名及所望，岐路又满眼。 
万金买园林，千金修池馆。他人厌游览，身独恋轩冕。 
唯有汉二疏，应觉还家晚。主



   卷585_5 【反贾客乐（乐府有贾客乐，今反之）】刘驾 

无言贾客乐，贾客多无墓。行舟触风浪，尽入鱼腹去。 
农夫更苦辛，所以羡尔身。斋



   卷585_6 【送李垣先辈归嵩少旧居】刘驾 

高秋灞浐路，游子多惨戚。君于此地行，独似寻春色。 
文章满人口，高第非苟得。要路在长安，归山却为客。 
□□□□□，狂歌罢叹息。我岂无故山，千里同外国。斋



   卷585_7 【苦寒吟】刘驾 

百泉冻皆咽，我吟寒更切。半夜倚乔松，不觉满衣雪。 
竹竿有甘苦，我爱抱苦节。鸟声有悲欢，我爱口流血。 
潘生若解吟，更早生白发。斋



   卷585_8 【上巳日】刘驾 

上巳曲江滨，喧于市朝路。相寻不见者，此地皆相遇。 
日光去此远，翠幕张如雾。何事欢娱中，易觉春城暮。 
物情重此节，不是爱芳树。明日花更多，何人肯回顾。斋



   卷585_9 【春台】刘驾 

台上树阴合，台前流水多。青春不出门，坐见野田花。 
谁能学公子，走马逐香车。六街尘满衣，鼓绝方还家。古



   卷585_10 【钓台怀古】刘驾 

澄流可濯缨，严子但垂纶。孤坐九层石，远笑清渭滨。 
潜龙飞上天，四海岂无云。清气不零雨，安使洗尘氛。 
我来吟高风，仿佛见斯人。江月尚皎皎，江石亦磷磷。 
如何台下路，明日又迷津。斋



   卷585_11 【励志（一作续励志）】刘驾 

白发岂有情，贵贱同日生。二轮不暂驻，似趁长安程。 
前堂吹参差，不作缑山声。后园植木槿，月照无馀英。 
及时立功德，身后犹光明。仲尼亦为土，鲁人焉敢耕。斋



   卷585_12 【桑妇】刘驾 

墙下桑叶尽，春蚕半未老。城南路迢迢，今日起更早。 
四邻无去伴，醉卧青楼晓。妾颜不如谁，所贵守妇道。 
一春常在树，自觉身如鸟。归来见小姑，新妆弄百草。斋



   卷585_13 【上马叹】刘驾 

羸马行迟迟，顽童去我远。时时一回顾，不觉白日晚。 
路傍豪家宅，楼上红妆满。十月庭花开，花前吹玉管。 
君当未贵日，岂不常屯蹇。如何见布衣，忽若尘入眼。 
布衣岂常贱，世事车轮转。主



   卷585_14 【唐乐府十首·送征夫】刘驾 

昔送征夫苦，今送征夫乐。寒衣纵携去，应向归时著。 
天子待功成，别造凌烟阁。斋



   卷585_15 【唐乐府十首·输者讴】刘驾 

挽粟上高山，高山若平地。力尽心不怨，同我家私事。 
去者不遑宁，归者唱歌行。相逢古城下，立语天未明。 
一身远出塞，十口无税征。斋



   卷585_16 【唐乐府十首·吊西人】刘驾 

河湟父老地，尽知归明主。将军入空城，城下吊黄土。 
所愿边人耕，岁岁生禾黍。古



   卷585_17 【唐乐府十首·边军过】刘驾 

城前兵马过，城里人高卧。官家自供给，畏我田产破。 
健儿食肥肉，战马食新谷。食饱物有馀，所恨无两腹。 
草青见军过，草白见军回。军回人更多，尽系西戎来。古



   卷585_18 【唐乐府十首·望归马】刘驾 

东人望归马，马归莲峰下。莲峰与地平，亦不更征兵。主



   卷585_19 【唐乐府十首·祝河水】刘驾 

河水清瀰瀰，照见远树枝。征人不饮马，再拜祝冯夷。 
从今亿万岁，不见河浊时。斋



   卷585_20 【唐乐府十首·田西边】刘驾 

刀剑作锄犁，耕田古城下。高秋禾黍多，无地放羊马。知



   卷585_21 【唐乐府十首·昆山】刘驾 

肯时玉为宝，昆山过不得。今时玉为尘，昆山入中国。 
白玉尚如尘，谁肯爱金银。主



   卷585_22 【唐乐府十首·乐边人】刘驾 

在乡身亦劳，在边腹亦饱。父兄若一处，任向边头老。古



   卷585_23 【唐乐府十首·献贺觞】刘驾 

莫但取河湟，河湟非边疆。愿今日入处，亦似天中央。 
天子寿万岁，再拜献此觞。知



   卷585_24 【且可怜行】刘驾 

园中花自早，不信外无花。良人未朝去，先出登香车。 
□□五□轮，满城闻呕哑。侍儿衣各别，头上金雀多。 
只是一家人，路人疑千家。过后香满陌，直到春日斜。 
今朝且可怜，莫问久如何。古



   卷585_25 【筑台词（汉武筑通天台，役者苦之）】刘驾 

前杵与后杵，筑城声不住。我愿筑更高，得见秦皇墓。主



   卷585_26 【邻女】刘驾 

君嫌邻女丑，取妇他乡县。料嫁与君人，亦为邻所贱。 
菖蒲花可贵，只为人难见。斋



   卷585_27 【山中夜坐】刘驾 

半夜山雨过，起来满山月。落尽醉处花，荒沟水决决。 
怆然惜春去，似与故人别。谁遣我多情，壮年无鬓发。古



   卷585_28 【秦娥】刘驾 

秦娥十四五，面白于指爪。羞人夜采桑，惊起戴胜鸟。主



   卷585_29 【牧童】刘驾 

牧童见客拜，山果怀中落。昼日驱牛归，前溪风雨恶。古



   卷585_30 【古出塞】刘驾 

胡风不开花，四气多作雪。北人尚冻死，况我本南越。 
古来犬羊地，巡狩无遗辙。九土耕不尽，武皇犹征伐。 
中天有高阁，图画何时歇。坐恐塞上山，低于沙中骨。古



   卷585_31 【寄远】刘驾 

雪花岂结子，徒满连理枝。嫁作征人妻，不得长相随。 
去年君点行，贱妾是新姬。别早见未熟，入梦无定姿。 
悄悄空闺中，蛩声绕罗帏。得书喜犹甚，况复见君时。古



   卷585_32 【下第后屏居长安，书怀寄太原从事】刘驾 

刖足岂更长，良工隔千里。故山彭蠡上，归梦向汾水。 
低摧神气尽，僮仆心亦耻。未达谁不然，达者心思此。 
行年忽已壮，去老年更几。功名生不彰，身殁岂为鬼。 
才看芳草歇，即叹凉风起。匹马未来期，嘶声尚在耳。斋



   卷585_33 【早行】刘驾 

马上续残梦，马嘶时复惊。心孤多所虞，僮仆近我行。 
栖禽未分散，落月照古城。莫羡居者闲，冢边人已耕。古



   卷585_34 【青门路】刘驾 

青门有归路，坦坦高槐下。贫贱自耻归，此地谁留我。 
门开送客去，落日懒回马。旅食帝城中，不如远游者。 
舟成于陆地，风水终相假。吾道谅如斯，立身无苟且。古



   卷585_35 【效古】刘驾 

融融芳景和，杳杳春日斜。娇娆不自持，清唱嚬双蛾。 
终曲翻成泣，新人下香车。新人且莫喜，故人曾如此。 
燕赵犹生女，郎岂有终始。古



   卷585_36 【战城南】刘驾 

城南征战多，城北无饥鸦。白骨马蹄下，谁言皆有家。 
城前水声苦，倏忽流万古。莫争城外城，城里终闲土。知



   卷585_37 【曲江春霁】刘驾 

宿雨洗秦树，旧花如新开。池边草未干，日照人马来。 
马蹄踏流水，渐渐成尘埃。鸳鸯不敢下，飞绕岸东西。 
此地喧仍旧，归人亦满街。知



   卷585_38 【赠先达】刘驾 

终南苍翠好，未必如故山。心期在荣名，三载居长安。 
昔蒙大雅匠，勉我工五言。业成时不重，辛苦只自怜。 
皎皎机上丝，尽作秦筝弦。贫女皆罢织，富人岂不寒。 
惊风起长波，浩浩何时还。待君当要路，一指王化源。古



   卷585_39 【有感】刘驾 

弓剑不自行，难引河湟思。将军半夜饮，十里闻歌吹。 
高门几世宅，舞袖仍新赐。谁遣一书来，灯前问边事。知



   卷585_40 【姑苏台（一作吴中怀古）】刘驾 

勾践饮胆日，吴酒正满杯。笙歌入海云，声自姑苏来。 
西施舞初罢，侍儿整金钗。众女不敢妒，自比泉下泥。 
越鼓声腾腾，吴天隔尘埃。难将甬东地，更学会稽栖。 
霸迹一朝尽，草中棠梨开。古



   卷585_41 【豪家】刘驾 

九陌槐叶尽，青春在豪家。娇莺不出城，长宿庭上花。 
高楼登夜半，已见南山多。恩深势自然，不是爱骄奢。知



   卷585_42 【山中有招】刘驾 

朗朗山月出，尘中事由生。人心虽不闲，九陌夜无行。 
学古以求闻，有如石上耕。齐姜早作妇，岂识闺中情。 
何如此幽居，地僻人不争。嘉树自昔有，茅屋因我成。 
取薪不出门，采药于前庭。春花虽无种，枕席芙蓉馨。 
君来食葵藿，天爵岂不荣。斋



   卷585_43 【空城雀】刘驾 

饥啄空城土，莫近太仓粟。一粒未充肠，却入公子腹。 
且吊城上骨，几曾害尔族。不闻庄辛语，今日寒芜绿。古



   卷585_44 【冯叟居】刘驾 

天作冯叟居，山僧尚嫌僻。开门因两树，结宇倚翠壁。 
溪南有微径，时遇采芝客。往往白云生，对面千里隔。 
机忘若僮仆，常与猿鸟剧。晒药上小峰，庭深无日色。 
自忘归乡里，不见新旧戚。累累子孙墓，秋风吹古柏。斋



   卷585_45 【醒后】刘驾 

醉卧芳草间，酒醒日落后。壶觞半倾覆，客去应已久。 
不记折花时，何得花在手。古



   卷585_46 【弃妇】刘驾 

回车在门前，欲上心更悲。路傍见花发，似妾初嫁时。 
养蚕已成茧，织素犹在机。新人应笑此，何如画蛾眉。 
昨日惜红颜，今日畏老迟。良媒去不远，此恨今告谁。古



   卷585_47 【送李殷游边（一作送李殷游西京）】刘驾 

十年梦相识，一觏俄远别。征驾在我傍，草草意难说。 
君居洞庭日，诗句满魏阙。如何万里来，青桂看人折。 
行装不及备，西去偶然诀。孟夏出都门，红尘客衣热。 
荒城见羊马，野馆具薇蕨。边境渐无虞，旅宿常待月。 
西园置酒地，日夕簪裾列。壮志安可留，槐花樽前发。主



   卷585_48 【江村】刘驾 

江水灌稻田，饥年稻亦熟。舟中爱桑麻，日午因成宿。 
相承几十代，居止连茅屋。四邻不相离，安肯去骨肉。 
书生说太苦，客路常在目。纵使富贵还，交亲几坟绿。主



   卷585_49 【出门】刘驾 

出门羡他人，奔走如得涂。翻思他人意，与我或不殊。 
以兹聊自安，默默行九衢。生计逐羸马，每出似移居。 
客从我乡来，但得邻里书。田园几换主，梦归犹荷锄。 
进犹希万一，退复何所如。况今辟公道，安得不踌躇。知



   卷585_50 【别道者】刘驾 

自君入城市，北邙无新坟。始信壶中药，不落白杨根。 
如何忽告归，蕣华还笑人。玉笙无遗音，怅望缑岭云。主



   卷585_51 【兰昌宫】刘驾 

宫兰非瑶草，安得春长在。回首春又归，翠华不能待。 
悲风生辇路，山川寂已晦。边恨在行人，行人无尽岁。斋



   卷585_52 【送友人擢第东归】刘驾 

同家楚天南，相识秦云西。古来悬弧义，岂顾子与妻。 
携手践名场，正遇公道开。君荣我虽黜，感恩同所怀。 
有马不复羸，有奴不复饥。灞岸秋草绿，却是还家时。 
青门一瓢空，分手去迟迟。期君辙未平，我车继东归。主



   卷585_53 【久客】刘驾 

久客心易足，主人有馀力。如何昨宵梦，到晓家山色。 
南音入谁耳，曲尽头自白。斋



   卷585_54 【秋夕】刘驾 

促织灯下吟，灯光冷于水。乡魂坐中去，倚壁身如死。 
求名为骨肉，骨肉万馀里。富贵在何时，离别今如此。 
出门长叹息，月白西风起。斋



   卷585_55 【效陶】刘驾 

两曜无停驭，蓬壶应有墓。何况北邙山，只近市朝路。 
大恢生死网，飞走无逃处。白发忽已新，红颜岂如故。 
我有杯中物，可以消万虑。醉舞日婆娑，谁能记朝暮。 
如求神仙药，阶下亦种黍。但使长兀然，始见天地祖。主



   卷585_56 【长门怨（一作张乔诗）】刘驾 

御泉长绕凤凰楼，只是恩波别处流。
闲揲舞衣归未得，夜来砧杵六宫秋。



   卷585_57 【苦寒行】刘驾 

严寒动八荒，刺刺无休时。阳乌不自暖，雪压扶桑枝。 
岁暮寒益壮，青春安得归。朔雁到南海，越禽何处飞。 
谁言贫士叹，不为身无衣。古



   卷585_58 【琪树下因吟六韵呈先达者】刘驾 

举世爱嘉树，此树何人识。清秋远山意，偶向亭际得。 
奇柯交若斗，珍叶密如织。尘中尚青葱，更想尘外色。 
所宜巢三鸟，影入瑶池碧。移根岂无时，一问紫烟客。古



   卷585_59 【送人登第东归】刘驾 

学古既到古，反求鉴者难。见诗未识君，疑生建安前。 
海畔岂无家，终难成故山。得失虽由命，世途多险艰。 
我皇追古风，文柄付大贤。此时如为君，果在甲科间。 
晚达多早贵，举世咸为然。一夕颜却少，虽病心且安。 
所居似清明，冷灶起新烟。高情懒行乐，花盛仆马前。 
归程不淹留，指期到田园。香醪四邻熟，霜橘千株繁。 
肯忆长安夜，论诗风雪寒。古



   卷585_60 【贾客词】刘驾 

贾客灯下起，犹言发已迟。高山有疾路，暗行终不疑。 
寇盗伏其路，猛兽来相追。金玉四散去，空囊委路岐。 
扬州有大宅，白骨无地归。少妇当此日，对镜弄花枝。古



   卷585_61 【塞下曲】刘驾 

勒兵辽水边，风急卷旌旃。绝塞阴无草，平沙去尽天。 
下营看斗建，传号信狼烟。圣代书青史，当时破虏年。知



   卷585_62 【春夜二首（后首一作秋怀）】刘驾 

一别杜陵归未期，只凭魂梦接亲知。
近来欲睡兼难睡，夜夜夜深闻子规。

几岁干戈阻路岐，忆山心切与心违。
时难何处披衷抱，日日日斜空醉归。



   卷585_63 【郪中感怀】刘驾 

顷年曾住此中来，今日重游事可哀。
忆得几家欢宴处，家家家业尽成灰。



   卷585_64 【晓登迎春阁】刘驾 

未栉凭栏眺锦城，烟笼万井二江明。
香风满阁花满树，树树树梢啼晓莺。



   卷585_65 【白髭】刘驾 

到处逢人求至药，几回染了又成丝。
素丝易染髭难染，墨翟当年合泣髭。



   卷585_66 【送卢使君赴夔州】刘驾 

铙管随征旆，高秋上远巴。白波连雾雨，青壁断蒹葭。 
凭几双瞳静，登楼万井斜。政成知俗变，当应画轮车。知



   卷585_67 【望月】刘驾 

清秋新霁与君同，江上高楼倚碧空。
酒尽露零宾客散，更更更漏月明中。



   卷585_68 【古意】刘驾 

蒲帆出浦去，但见浦边树。不如马行郎，马迹犹在路。 
大舟不相载，买宅令委住。莫道留金多，本非爱郎富。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十六 
 
   
　 
　

　
 　



   卷586_1 【长洲怀古】刘沧 

野烧原空尽荻灰，吴王此地有楼台。千年事往人何在， 
半夜月明潮自来。白鸟影从江树没，清猿声入楚云哀。 
停车日晚荐蘋藻，风静寒塘花正开。斋



   卷586_2 【经炀帝行宫】刘沧 

此地曾经翠辇过，浮云流水竟如何。香销南国美人尽， 
怨入东风芳草多。残柳宫前空露叶，夕阳川上浩烟波。 
行人遥起广陵思，古渡月明闻棹歌。斋



   卷586_3 【春日游嘉陵江】刘沧 

独泛扁舟映绿杨，嘉陵江水色苍苍。行看芳草故乡远， 
坐对落花春日长。曲岸危樯移渡影，暮天栖鸟入山光。 
今来谁识东归意，把酒闲吟思洛阳。斋



   卷586_4 【秋日山斋书怀】刘沧 

启户清风枕簟幽，虫丝吹落挂帘钩。蝉吟高树雨初霁， 
人忆故乡山正秋。浩渺蒹葭连夕照，萧疏杨柳隔沙洲。 
空将方寸荷知己，身寄烟萝恩未酬。斋



   卷586_5 【晚秋洛阳客舍】刘沧 

清洛平分两岸沙，沙边水色近人家。隋朝古陌铜驼柳， 
石氏荒原金谷花。庭叶霜浓悲远客，宫城日晚度寒鸦。 
未成归计关河阻，空望白云乡路赊。斋



   卷586_6 【深愁喜友人至】刘沧 

不避驱羸道路长，青山同喜惜年光。灯前话旧阶草夜， 
月下醉吟溪树霜。落叶已经寒烧尽，衡门犹对古城荒。 
此身未遂归休计，一半生涯寄岳阳。斋



   卷586_7 【秋日望西阳】刘沧 

古木苍苔坠几层，行人一望旅情增。太行山下黄河水， 
铜雀台西武帝陵。风入蒹葭秋色动，雨馀杨柳暮烟凝。 
野花似泣红妆泪，寒露满枝枝不胜。斋



   卷586_8 【邺都怀古】刘沧 

昔时霸业何萧索，古木唯多鸟雀声。芳草自生宫殿处， 
牧童谁识帝王城。残春杨柳长川迥，落日蒹葭远水平。 
一望青山便惆怅，西陵无主月空明。斋



   卷586_9 【题龙门僧房】刘沧 

静室遥临伊水东，寂寥谁与此身同。禹门山色度寒磬， 
萧寺竹声来晚风。僧宿石龛残雪在，雁归沙渚夕阳空。 
偶将心地问高士，坐指浮生一梦中。斋



   卷586_10 【秋夕山斋即事】刘沧 

衡门无事闭苍苔，篱下萧疏野菊开。半夜秋风江色动， 
满山寒叶雨声来。雁飞关塞霜初落，书寄乡闾人未回。 
独坐高窗此时节，一弹瑶瑟自成哀。斋



   卷586_11 【江行书事】刘沧 

远渚蒹葭覆绿苔，姑苏南望思裴徊。空江独树楚山背， 
暮雨一舟吴苑来。人度深秋风叶落，鸟飞残照水烟开。 
寒潮欲上泛萍藻，寄荐三闾情自哀。斋



   卷586_12 【过铸鼎原】刘沧 

黄帝修真万国朝，鼎成龙驾上丹霄。天风乍起鹤声远， 
海雾渐深龙节遥。仙界日长青鸟度，御衣香散紫霞飘。 
唯留古迹寒原在，碧水苍苍空寂寥。斋



   卷586_13 【秋日寓怀】刘沧 

海上生涯一钓舟，偶因名利事淹留。旅涂谁见客青眼， 
故国几多人白头。霁色满川明水驿，蝉声落日隐城楼。 
如何未尽此行役，西入潼关云木秋。斋



   卷586_14 【江城晚望】刘沧 

一望江城思有馀，遥分野径入樵渔。青山经雨菊花尽， 
白鸟下滩芦叶疏。静听潮声寒木杪，远看风色暮帆舒。 
秋期又涉潼关路，不得年年向此居。斋



   卷586_15 【宿苍谿馆】刘沧 

孤馆门开对碧岑，竹窗灯下听猿吟。巴山夜雨别离梦， 
秦塞旧山迢递心。满地莓苔生近水，几株杨柳自成阴。 
空思知己隔云岭，乡路独归春草深。斋



   卷586_16 【题王母庙】刘沧 

寂寥珠翠想遗声，门掩烟微水殿清。拂曙紫霞生古壁， 
何年绛节下层城。鹤归辽海春光晚，花落闲阶夕雨晴。 
武帝无名在仙籍，玉坛星月夜空明。斋



   卷586_17 【留别复本修古二上人】刘沧 

二远相知是昔年，此身长寄礼香烟。绿芜风晚水边寺， 
清磬月高林下禅。台殿虚窗山翠入，梧桐疏叶露光悬。 
西峰话别又须去，终日关山在马前。斋



   卷586_18 【边思】刘沧 

汉将边方背辘轳，受降城北是单于。黄河晚冻雪风急， 
野火远烧山木枯。偷号甲兵冲塞色，衔枚战马踏寒芜。 
蛾眉一没空留怨，青冢月明啼夜乌。斋



   卷586_19 【登龙门敬善寺阁】刘沧 

独步危梯入杳冥，天风潇洒拂檐楹。禹门烟树正春色， 
少室云屏向晚晴。花落院深清禁闭，水分川阔绿芜平。 
琐窗朱槛同仙界，半夜缑山有鹤声。斋



   卷586_20 【题王校书山斋】刘沧 

猿鸟无声昼掩扉，寒原隔水到人稀。云晴古木月初上， 
雪满空庭鹤未归。药囿地连山色近，樵家路入树烟微。 
栖迟惯得沧浪思，云阁还应梦钓矶。斋



   卷586_21 【浙江晚渡怀古】刘沧 

蝉噪秋风满古堤，荻花寒渡思萋萋。潮声归海鸟初下， 
草色连江人自迷。碧落晴分平楚外，青山晚出穆陵西。 
此来一见垂纶者，却忆旧居明月溪。斋



   卷586_22 【及第后宴曲江】刘沧 

及第新春选胜游，杏园初宴曲江头。紫毫粉壁题仙籍， 
柳色箫声拂御楼。霁景露光明远岸，晚空山翠坠芳洲。 
归时不省花间醉，绮陌香车似水流。斋



   卷586_23 【秋日山寺怀友人】刘沧 

萧寺楼台对夕阴，淡烟疏磬散空林。风生寒渚白蘋动， 
霜落秋山黄叶深。云尽独看晴塞雁，月明遥听远村砧。 
相思不见又经岁，坐向松窗弹玉琴。斋



   卷586_24 【八月十五日夜玩月】刘沧 

中秋朗月静天河，乌鹊南飞客恨多。寒色满窗明枕簟， 
清光凝露拂烟萝。桂枝斜汉流灵魄，蘋叶微风动细波。 
此夜空亭闻木落，蒹葭霜碛雁初过。斋



   卷586_25 【晚春宿僧院】刘沧 

萧寺春风正落花，淹留数宿惠休家。碧空云尽磬声远， 
清夜月高窗影斜。白日闲吟为道侣，青山遥指是生涯。 
微微一点寒灯在，乡梦不成闻曙鸦。斋



   卷586_26 【怀汶阳兄弟】刘沧 

回看云岭思茫茫，几处关河隔汶阳。书信经年乡国远， 
弟兄无力海田荒。天高霜月砧声苦，风满寒林木叶黄。 
终日路岐归未得，秋来空羡雁成行。斋



   卷586_27 【题天宫寺阁】刘沧 

丹阙侵霄壮复危，排空霞影动檐扉。城连伊水禹门近， 
烟隔上阳宫树微。天敛暮云残雨歇，路穿春草一僧归。 
此来闲望更何有，无限清风生客衣。斋



   卷586_28 【游上方石窟寺】刘沧 

苔径萦回景渐分，翛然空界静埃氛。一声疏磬过寒水， 
半壁危楼隐白云。雪下石龛僧在定，日西山木鸟成群。 
几来吟啸立朱槛，风起天香处处闻。斋



   卷586_29 【怀江南友人】刘沧 

久绝音书隔塞尘，路岐谁与子相亲。愁中独坐秦城夜， 
别后几经吴苑春。湘岸风来吹绿绮，海门潮上没青蘋。 
空劳两地望明月，多感断蓬千里身。斋



   卷586_30 【题敬亭山庙】刘沧 

森森古木列岩隈，迥压寒原霁色开。云雨只从山上起， 
风雷多向庙中来。三江入海声长在，双鹤啼天影未回。 
花落空庭春昼晚，石床松殿满青苔。斋



   卷586_31 【经麻姑山】刘沧 

麻姑此地炼神丹，寂寞烟霞古灶残。一自仙娥归碧落， 
几年春雨洗红兰。帆飞震泽秋江远，雨过陵阳晚树寒。 
山顶白云千万片，时闻鸾鹤下仙坛。斋



   卷586_32 【对残春】刘沧 

杨花漠漠暗长堤，春尽人愁鸟又啼。鬓发近来生处白， 
家园几向梦中迷。霏微远树荒郊外，牢落空城夕照西。 
唯有年光堪自惜，不胜烟草日萋萋。斋



   卷586_33 【过沧浪峡】刘沧 

山叠云重一径幽，苍苔古石濑清流。出岩树色见来静， 
落涧泉声长自秋。远入虚明思白帝，寒生浩景想沧洲。 
如何地近东西路，马足车轮不暂留。斋



   卷586_34 【经过建业】刘沧 

六代兴衰曾此地，西风露泣白蘋花。烟波浩渺空亡国， 
杨柳萧条有几家。楚塞秋光晴入树，浙江残雨晚生霞。 
凄凉处处渔樵路，鸟去人归山影斜。斋



   卷586_35 【赠道者】刘沧 

真趣淡然居物外，忘机多是隐天台。停灯深夜看仙箓， 
拂石高秋坐钓台。卖药故人湘水别，入檐栖鸟旧山来。 
无因朝市知名姓，地僻衡门对岳开。斋



   卷586_36 【题马太尉华山庄】刘沧 

别开池馆背山阴，近得幽奇物外心。竹色拂云连岳寺， 
泉声带雨出谿林。一庭杨柳春光暖，三径烟萝晚翠深。 
自是功成闲剑履，西斋长卧对瑶琴。斋



   卷586_37 【秋日夜怀】刘沧 

砧杵寥寥秋色长，绕枝寒鹊客情伤。关山云尽九秋月， 
门柳叶凋三径霜。近日每思归少室，故人遥忆隔潇湘。 
如何节候变容发，明镜一看愁异常。斋



   卷586_38 【题巫山庙】刘沧 

十二岚峰挂夕晖，庙门深闭雾烟微。天高木落楚人思， 
山迥月残神女归。触石晴云凝翠鬓，度江寒雨湿罗衣。 
婵娟似恨襄王梦，猿叫断岩秋藓稀。斋



   卷586_39 【题吴宫苑】刘沧 

吴苑荒凉故国名，吴山月上照江明。残春碧树自留影， 
半夜子规何处声。芦叶长侵洲渚暗，蘋花开尽水烟平。 
经过此地千年恨，荏苒东风露色清。斋



   卷586_40 【旅馆书怀】刘沧 

秋看庭树换风烟，兄弟飘零寄海边。客计倦行分陕路， 
家贫休种汶阳田。云低远塞鸣寒雁，雨歇空山噪暮蝉。 
落叶虫丝满窗户，秋堂独坐思悠然。斋



   卷586_41 【赠天台隐者】刘沧 

静者多依猿鸟丛，衡门野色四郊通。天开宿雾海生日， 
水泛落花山有风。回望一巢悬木末，独寻危石坐岩中。 
看书饮酒馀无事，自乐樵渔狎钓翁。斋



   卷586_42 【洛阳月夜书怀】刘沧 

疏柳高槐古巷通，月明西照上阳宫。一声边雁塞门雪， 
几处远砧河汉风。独榻闲眠移岳影，寒窗幽思度烟空。 
孤吟此夕惊秋晚，落叶残花树色中。斋



   卷586_43 【江行夜泊】刘沧 

白浪连空极渺漫，孤舟此夜泊中滩。岳阳秋霁寺钟远， 
渡口月明渔火残。绿绮韵高湘女怨，青葭色映水禽寒。 
乡遥楚国生归思，欲曙山光上木兰。斋



   卷586_44 【赠颛顼山人】刘沧 

浩气含真玉片辉，著书精义入玄微。洛阳紫陌几曾醉， 
少室白云时一归。松雪月高唯鹤宿，烟岚秋霁到人稀。 
知君济世有长策，莫问沧浪隐钓矶。斋



   卷586_45 【长安冬夜书情】刘沧 

上国栖迟岁欲终，此情多寄寂寥中。钟传半夜旅人馆， 
鸦叫一声疏树风。古巷月高山色静，寒芜霜落灞原空。 
今来唯问心期事，独望青云路未通。斋



   卷586_46 【经古行宫】刘沧 

玉辇西归已至今，古原风景自沈沈。御沟流水长芳草， 
宫树落花空夕阴。蝴蝶翅翻残露滴，子规声尽野烟深。 
路人不记当年事，台殿寂寥山影侵。斋



   卷586_47 【秋日登醴泉县楼】刘沧 

闲上高楼时一望，绿芜寒野静中分。人行直路入秦树， 
雁截斜阳背塞云。渭水自流汀岛色，汉陵空长石苔纹。 
秋风高柳出危叶，独听蝉声日欲曛。斋



   卷586_48 【春日旅游】刘沧 

玄发辞家事远游，春风归雁一声愁。花开忽忆故山树， 
月上自登临水楼。浩浩晴原人独去，依依春草水分流。 
秦川楚塞烟波隔，怨别路岐何日休。斋



   卷586_49 【送友人下第归吴】刘沧 

共惜年华未立名，路岐终日轸羁情。青春半是往来尽， 
白发多因离别生。楚岸帆开云树映，吴门月上水烟清。 
东归自有故山约，花落石床苔藓平。斋



   卷586_50 【访友人郊居】刘沧 

登原过水访相如，竹坞莎庭似故居。空塞山当清昼晚， 
古槐人继绿阴馀。休弹瑟韵伤离思，已有蝉声报夏初。 
醉唱劳歌翻自叹，钓船渔浦梦难疏。斋



   卷586_51 【匡城寻薛闵秀才不遇】刘沧 

音容一别近三年，往事空思意浩然。匹马东西何处客， 
孤城杨柳晚来蝉。路长草色秋山绿，川阔晴光远水连。 
不见故人劳梦寐，独吟风月过南燕。斋



   卷586_52 【与僧话旧】刘沧 

巾舄同时下翠微，旧游因话事多违。南朝古寺几僧在， 
西岭空林唯鸟归。莎径晚烟凝竹坞，石池春色染苔衣。 
此时相见又相别，即是关河朔雁飞。斋



   卷586_53 【寄远】刘沧 

西园杨柳暗惊秋，宝瑟朱弦结远愁。霜落雁声来紫塞， 
月明人梦在青楼。蕙心迢递湘云暮，兰思萦回楚水流。 
锦字织成添别恨，关河万里路悠悠。斋



   卷586_54 【长安逢友人】刘沧 

上国相逢尘满襟，倾杯一话昔年心。荒台共望秋山立， 
古寺多同雪夜吟。风度重城宫漏尽，月明高柳禁烟深。 
终期白日青云路，休感鬓毛霜雪侵。斋



   卷586_55 【下第东归途中书事】刘沧 

峡路谁知倦此情，往来多是半年程。孤吟洛苑逢春尽， 
几向秦城见月明。高柳断烟侵岳影，古堤斜日背滩声。 
东归海上有馀业，牢落田园荒草平。斋



   卷586_56 【经龙门废寺】刘沧 

因思人事事无穷，几度经过感此中。山色不移楼殿尽， 
石台依旧水云空。唯馀芳草滴春露，时有残花落晚风。 
杨柳覆滩清濑响，暮天沙鸟自西东。斋



   卷586_57 【下第后怀旧居】刘沧 

几到青门未立名，芳时多负故乡情。雨馀秦苑绿芜合， 
春尽灞原白发生。每见山泉长属意，终期身事在归耕。 
蘋花覆水曲谿暮，独坐钓舟歌月明。斋



   卷586_58 【经无可旧居兼伤贾岛】刘沧 

尘室寒窗我独看，别来人事几凋残。书空萧寺一僧去， 
雪满巴山孤客寒。落叶堕巢禽自出，苍苔封砌竹成竿。 
碧云迢递长江远，向夕苦吟归思难。斋



   卷586_59 【赠隐者】刘沧 

何时止此幽栖处，独掩衡门长绿苔。临水静闻灵鹤语， 
隔原时有至人来。五湖仙岛几年别，九转药炉深夜开。 
谁识无机养真性，醉眠松石枕空杯。斋



   卷586_60 【题书斋】刘沧 

一日不曾离此处，风吹疏牖夕云晴。气凌霜色剑光动， 
吟对雪华诗韵清。高木宿禽来远岳，古原残雨隔重城。 
西斋瑶瑟自为侣，门掩半春苔藓生。斋



   卷586_61 【题秦女楼】刘沧 

珠翠香销鸳瓦堕，神仙曾向此中游。青楼月色桂花冷， 
碧落箫声云叶愁。杳杳蓬莱人不见，苍苍苔藓路空留。 
一从凤去千年后，迢递岐山水石秋。斋



   卷586_62 【题桃源处士山居留寄】刘沧 

白云深处葺茅庐，退隐衡门与俗疏。一洞晓烟留水上， 
满庭春露落花初。闲看竹屿吟新月，特酌山醪读古书。 
穷达尽为身外事，浩然元气乐樵渔。斋



   卷586_63 【宿题天坛观】刘沧 

沐发清斋宿洞宫，桂花松韵满岩风。紫霞晓色秋山霁， 
碧落寒光霜月空。华表鹤声天外迥，蓬莱仙界海门通。 
冥心一悟虚无理，寂寞玄珠象罔中。斋



   卷586_64 【洛神怨】刘沧 

子建东归恨思长，飘飖神女步池塘。云鬟高动水宫影， 
珠翠乍摇沙露光。心寄碧沉空婉恋，梦残春色自悠扬。 
停车绮陌傍杨柳，片月青楼落未央。斋



   卷586_65 【龙门留别道友】刘沧 

一顾恩深荷道安，独垂双泪下层峦。飞鸣北雁塞云暮， 
摇落西风关树寒。春谷终期吹羽翼，萍身不定逐波澜。 
裴徊偏起旧枝恋，半夜独吟孤烛残。斋



   卷586_66 【题四皓庙】刘沧 

石壁苍苔翠霭浓，驱车商洛想遗踪。天高猿叫向山月， 
露下鹤声来庙松。叶堕阴岩疏薜荔，池经秋雨老芙蓉。 
雪髯仙侣何深隐，千古寂寥云水重。斋



   卷586_67 【望未央宫】刘沧 

西上秦原见未央，山岚川色晚苍苍。云楼欲动入清渭， 
鸳瓦如飞出绿杨。舞席歌尘空岁月，宫花春草满池塘。 
香风吹落天人语，彩凤五云朝汉皇。斋



   卷586_68 【秋日过昭陵】刘沧 

寝庙徒悲剑与冠，翠华龙驭杳漫漫。原分山势入空塞， 
地匝松阴出晚寒。上界鼎成云缥缈，西陵舞罢泪阑干。 
那堪独立斜阳里，碧落秋光烟树残。斋



   卷586_69 【夏日登慈恩寺】刘沧 

金界时来一访僧，天香飘翠琐窗凝。碧池静照寒松影， 
清昼深悬古殿灯。晚景风蝉催节候，高空云鸟度轩层。 
尘机消尽话玄理，暮磬出林疏韵澄。斋



   卷586_70 【宿题金山寺】刘沧 

一点青山翠色危，云岩不掩与星期。海门烟树潮归后， 
江面山楼月照时。独鹤唳空秋露下，高僧入定夜猿知。 
萧疏水木清钟梵，颢气寒光动石池。斋



   卷586_71 【送友人游蜀】刘沧 

北去西游春未半，蜀山云雪入诗情。青萝拂水花流影， 
翠霭隔岩猿有声。日出空江分远浪，鸟归高木认孤城。 
心期万里无劳倦，古石苍苔峡路清。斋



   卷586_72 【题郑中丞东溪】刘沧 

一境新开雉堞西，绿苔微径露凄凄。高轩夜静竹声远， 
曲岸春深杨柳低。山霁月明常此醉，草芳花暗省曾迷。 
即随凤诏归清列，几忆风花梦小溪。斋



   卷586_73 【代友人悼姬】刘沧 

罗帐香微冷锦裀，歌声永绝想梁尘。萧郎独宿落花夜， 
谢女不归明月春。青鸟罢传相寄字，碧江无复采莲人。 
满庭芳草坐成恨，迢递蓬莱入梦频。斋



   卷586_74 【夏日登西林白上人楼】刘沧 

几到西林清净境，层台高视有无间。寒光远动天边水， 
碧影出空烟外山。苔点落花微萼在，叶藏幽鸟碎声闲。 
旷然多慊登楼意，永日重门深掩关。斋



   卷586_75 【江楼月夜闻笛】刘沧 

南浦蒹葭疏雨后，寂寥横笛怨江楼。思飘明月浪花白， 
声入碧云枫叶秋。河汉夜阑孤雁度，潇湘水阔二妃愁。 
发寒衣湿曲初罢，露色河光生钓舟。斋



   卷586_76 【送友人下第东归】刘沧 

漠漠杨花灞岸飞，几回倾酒话东归。九衢春尽生乡梦， 
千里尘多满客衣。流水雨馀芳草合，空山月晚白云微。 
金门自有西来约，莫待萤光照竹扉。斋



   卷586_77 【从郑郎中高州游东潭】刘沧 

烟岚晚入湿旌旗，高槛风清醉未归。夹路野花迎马首， 
出林山鸟向人飞。一谿寒水涵清浅，几处晴云度翠微。 
自是谢公心近得，登楼望月思依依。斋



   卷586_78 【罢华原尉上座主尚书】刘沧 

自怜生计事悠悠，浩渺沧浪一钓舟。千里梦归清洛近， 
三年官罢杜陵秋。山连绝塞浑无色，水到平沙几处流。 
白露黄花岁时晚，不堪霜鬓镜前愁。斋



   卷586_79 【雨后游南门寺】刘沧 

郭南山寺雨初晴，上界寻僧竹里行。半壁楼台秋月过， 
一川烟水夕阳平。苔封石室云含润，露滴松枝鹤有声。 
木叶萧萧动归思，西风画角汉东城。斋



   卷586_80 【题古寺】刘沧 

古寺萧条偶宿期，更深霜压竹枝低。长天月影高窗过， 
疏树寒鸦半夜啼。池水竭来龙已去，老松枯处鹤犹栖。 
伤心可惜从前事，寥落朱廊堕粉泥。斋



   卷586_81 【晚秋野望】刘沧 

秋尽郊原情自哀，菊花寂寞晚仍开。高风疏叶带霜落， 
一雁寒声背水来。荒垒几年经战后，故山终日望书回。 
归途休问从前事，独唱劳歌醉数杯。斋



   卷586_82 【秋月望上阳宫】刘沧 

苔色轻尘锁洞房，乱鸦群鸽集残阳。青山空出禁城日， 
黄叶自飞宫树霜。御路几年香辇去，天津终日水声长。 
此时独立意难尽，正值西风砧杵凉。斋



   卷586_83 【入关留别主人】刘沧 

此来多愧食鱼心，东阁将辞强一吟。羸马客程秋草合， 
晚蝉关树古槐深。风生野渡河声急，雁过寒原岳势侵。 
对酒相看自无语，几多离思入瑶琴。斋



   卷586_84 【留别山中友人】刘沧 

欲辞松月恋知音，去住多同羁鸟心。秋尽书窗惊白发， 
晚冲霜叶下青岑。大河风急寒声远，高岭云开夕影深。 
别后寂寥无限意，野花门路草虫吟。斋



   卷586_85 【春晚旅次有怀】刘沧 

晚出关河绿野平，依依云树动乡情。残春花尽黄莺语， 
远客愁多白发生。野水乱流临古驿，断烟凝处近孤城。 
东西未遂归田计，海上青山久废耕。斋



   卷586_86 【与重幽上人话旧】刘沧 

云飞天末水空流，省与师同别异州。庭树蝉声初入夏， 
石床苔色几经秋。灯微静室生乡思，月上严城话旅游。 
自喜他年接巾舄，沧浪地近虎溪头。斋



   卷586_87 【月夜闻鹤唳】刘沧 

碧落风微月正明，霜毛似怨有离情。莓苔石冷想孤立， 
杨柳叶疏闻转清。空夜露残惊堕羽，辽天秋晚忆归程。 
凤凰楼阁知犹恋，终逐烟霞上玉京。斋



   卷586_88 【过北邙山】刘沧 

散漫黄埃满北原，折碑横路碾苔痕。空山夜月来松影， 
荒冢春风变木根。漠漠兔丝罗古庙，翩翩丹旐过孤村。 
白杨落日悲风起，萧索寒巢鸟独奔。斋



   卷586_89 【咸阳怀古】刘沧 

经过此地无穷事，一望凄然感废兴。渭水故都秦二世， 
咸原秋草汉诸陵。天空绝塞闻边雁，叶尽孤村见夜灯。 
风景苍苍多少恨，寒山半出白云层。斋



   卷586_90 【送友人罢举赴蓟门从事】刘沧 

人生行止在知己，远佐诸侯重所依。绿绶便当身是贵， 
青霄休怨志相违。晚云辽水疏残雨，寒角边城怨落晖。 
此去黄金台上客，相思应羡雁南归。斋



   卷586_91 【看榜日】刘沧 

禁漏初停兰省开，列仙名目上清来。飞鸣晓日莺声远， 
变化春风鹤影回。广陌万人生喜色，曲江千树发寒梅。 
青云已是酬恩处，莫惜芳时醉酒杯。斋



   卷586_92 【送李休秀才归岭中】刘沧 

南泛孤舟景自饶，蒹葭汀浦晚萧萧。秋风汉水旅愁起， 
寒木楚山归思遥。独夜猿声和落叶，晴江月色带回潮。 
故园新过重阳节，黄菊满篱应未凋。斋



   卷586_93 【寓居寄友人】刘沧 

雨馀虚馆竹阴清，独坐书窗轸旅情。芳草衡门无马迹， 
古槐深巷有蝉声。夕阳云尽嵩峰出，远岸烟消洛水平。 
今夜南原赏佳景，月高风定苦吟生。斋



   卷586_94 【经曲阜城】刘沧 

行经阙里自堪伤，曾叹东流逝水长。萝蔓几凋荒陇树， 
莓苔多处古宫墙。三千弟子标青史，万代先生号素王。 
萧索风高洙泗上，秋山明月夜苍苍。斋



   卷586_95 【汶阳客舍】刘沧 

年光自感益蹉跎，岐路东西竟若何。窗外雨来山色近， 
海边秋至雁声多。思乡每读登楼赋，对月空吟叩角歌。 
迢递旧山伊水畔，破斋荒径闭烟萝。斋



   卷586_96 【留别崔澣秀才昆仲】刘沧 

汶阳离思水无穷，去住情深梦寐中。岁晚虫鸣寒露草， 
日西蝉噪古槐风。川分远岳秋光静，云尽遥天霁色空。 
对酒不能伤此别，尺书凭雁往来通。斋



   卷586_97 【和友人忆洞庭旧居】刘沧 

客舍经时益苦吟，洞庭犹忆在前林。青山残月有归梦， 
碧落片云生远心。谿路烟开江月出，草堂门掩海涛深。 
因君话旧起愁思，隔水数声何处砧。斋



   卷586_98 【晚归山居】刘沧 

寥落霜空木叶稀，初行郊野思依依。秋深频忆故乡事， 
日暮独寻荒径归。山影暗随云水动，钟声潜入远烟微。 
娟娟唯有西林月，不惜清光照竹扉。斋



   卷586_99 【送元叙上人归上党（时节镇罢兵）】刘沧 

太行关路战尘收，白日思乡别沃州。薄暮焚香临野烧， 
清晨漱齿涉寒流。溪边残垒空云木，山上孤城对驿楼。 
此去寂寥寻旧迹，苍苔满径竹斋秋。斋



   卷586_100 【秋日旅途即事】刘沧 

驱羸多自感，烟草远郊平。乡路几时尽，旅人终日行。 
渡边寒水驿，山下夕阳城。萧索更何有，秋风两鬓生。古



   卷586_101 【早行】刘沧 

旅途乘早景，策马独凄凄。残影郡楼月，一声关树鸡。 
听钟烟柳外，问渡水云西。当自勉行役，终期功业齐。知



   卷586_102 【句】刘沧 

海曙云浮日，江遥水合天。（发浙江，见《诗人玉屑》）斋



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十七 
 
   
　 
　

　
 　



   卷587_1 【湘口送友人】李频 

中流欲暮见湘烟，苇岸无穷接楚田。去雁远冲云梦雪， 
离人独上洞庭船。风波尽日依山转，星汉通霄向水连。 
零落梅花过残腊，故园归醉及新年。主



   卷587_2 【鄂州头陀寺上方】李频 

高寺上方无不见，天涯行客思迢迢。西江帆挂东风急， 
夏口城衔楚塞遥。沙渚渔归多湿网，桑林蚕后尽空条。 
感时叹物寻僧话，惟向禅心得寂寥。主



   卷587_3 【寄远】李频 

槐欲成阴分袂时，君期十日复金扉。槐今落叶已将尽， 
君向远乡犹未归。化石早曾闻节妇，沉湘何必独灵妃。 
须知此意同生死，不学他人空寄衣。主



   卷587_4 【题张司马别墅】李频 

庭前树尽手中栽，先后花分几番开。巢鸟恋雏惊不起， 
野人思酒去还来。自抛官与青山近，谁讶身为白发催。 
门外寻常行乐处，重重履迹在莓苔。主



   卷587_5 【长安即事】李频 

长遇豪家不敢过，此身谁与取高科。故园久绝书来后， 
南国空看雁去多。中夜永怀听叠漏，先秋归梦涉层波。 
愁人白发自生早，我独少年能几何。主



   卷587_6 【汉上逢同年崔八】李频 

去岁曾游帝里春，杏花开过各离秦。偶先托质逢知己， 
独未还家作旅人。世上路岐何缭绕，空中光景自逡巡。 
一回相见一回别，能得几时年少身。主



   卷587_7 【五月一日蒙替本官不得随例入阙，感怀献送相公】李频 

五月倾朝谒紫宸，一朝无分在清尘。含香已去星郎位， 
衣锦惟思婺女邻。折狱也曾为俗吏，劝农元本是耕人。 
知将何事酬公道，只养生灵似养身。主



   卷587_8 【春闺怨】李频 

红妆女儿灯下羞，画眉夫婿陇西头。
自怨愁容长照镜，悔教征戍觅封侯。



   卷587_9 【送边将】李频 

防秋戎马恐来奔，诏发将军出雁门。遥领短兵登陇首， 
独横长剑向河源。悠扬落日黄云动，苍莽阴风白草翻。 
若纵干戈更深入，应闻收得到昆仑。古



   卷587_10 【太和公主还宫】李频 

天骄发使犯边尘，汉将推功遂夺亲。离乱应无初去貌， 
死生难有却回身。禁花半老曾攀树，宫女多非旧识人。 
重上凤楼追故事，几多愁思向青春。古



   卷587_11 【将赴黔州先寄本府中丞】李频 

八月瞿塘到底翻，孤舟上得已销魂。幕中职罢犹趋府， 
阙下官成未谢恩。丹嶂耸空无过鸟，青林覆水有垂猿。 
感知肺腑终难说，从此辞归便扫门。古



   卷587_12 【和友人下第北游感怀】李频 

圣代为儒可致身，谁知又别五陵春。青门独出空归鸟， 
紫陌相逢尽醉人。江岛去寻垂钓远，塞山来见举头频。 
且须共漉边城酒，何必陶家有白纶。古



   卷587_13 【乐游原春望】李频 

五陵佳气晚氛氲，霸业雄图势自分。秦地山河连楚塞， 
汉家宫殿入青云。未央树色春中见，长乐钟声月下闻。 
无那杨华起愁思，满天飘落雪纷纷。古



   卷587_14 【黄雀行】李频 

欲窃高仓集御河，翩翩疑渡畏秋波。朱宫晚树侵莺语， 
画阁香帘夺燕窠。疏影暗栖寒露重，空城饥噪暮烟多。 
谁令不解高飞去，破宅荒庭有网罗。古



   卷587_15 【长安寓居寄柏侍郎】李频 

霜轻两鬓欲相侵，愁绪无端不可寻。秦女红妆空觅伴， 
郢郎白雪少知音。长亭古木春先老，太华青烟晚更深。 
独向灞陵东北望，一封书寄万重心。古



   卷587_16 【春日思归】李频 

春情不断若连环，一夕思归鬓欲斑。壮志未酬三尺剑， 
故乡空隔万重山。音书断绝干戈后，亲友相逢梦寐间。 
却羡浮云与飞鸟，因风吹去又吹还。古



   卷587_17 【朔中即事】李频 

关门南北杂戎夷，草木秋来即出师。落日风沙长暝早， 
穷冬雨雪转春迟。山头堠火孤明后，星外行人四绝时。 
自古边功何不立，汉家中外自相疑。古



   卷587_18 【感怀献门下相公】李频 

谁云郎选不由诗，上相怜才积有时。却是龙钟到门晚， 
终非稽古致身迟。谋将郡印归难遂，读著家书坐欲痴。 
日望南宫看列宿，迢迢婺女与乡比。古



   卷587_19 【赠长城庾将军】李频 

初年三十拜将军，近代英雄独未闻。向国报恩心比石， 
辞天作镇气凌云。逆风走马貂裘卷，望塞悬弧雁阵分。 
定拥节麾从此去，安西大破犬戎群。古



   卷587_20 【浙东献郑大夫】李频 

圣主东忧涨海滨，思移副相倚陶钧。楼台独坐江山月， 
舟楫先行泽国春。遥想万家开户外，近闻群盗窜诸邻。 
几时入去调元化，天下同为尧舜人。古



   卷587_21 【镜湖夜泊有怀（东晋太守马臻所筑）】李频 

广水遥堤利物功，因思太守惠无穷。自从版筑兴农隙， 
长与耕耘致岁丰。涨接星津流荡漾，宽浮云岫动虚空。 
想当战国开时有，范蠡扁舟祗此中。古



   卷587_22 【宣州献从叔大夫】李频 

清时选地任贤明，从此观风辍尹京。日月天中辞洛邑， 
云山江上领宣城。万家闾井俱安寝，千里农桑竟起耕。 
闻说圣朝同汉代，已愁征入拜公卿。古



   卷587_23 【贺同年翰林从叔舍人知制诰】李频 

仙禁何人蹑近踪，孔门先选得真龙。别居云路抛三省， 
专掌天书在九重。五色毫挥成涣汗，百寮班下独从容。 
芳年贵盛谁为比，郁郁青青岳顶松。古



   卷587_24 【吴门别主人（一作吴门月夜与曹太尉话别）】李频 

早晚更看吴苑月，小斋长忆落西窗。
不知明夜谁家见，应照离人隔楚江。



   卷587_25 【自黔中归新安】李频 

朝过春关辞北阙，暮参戎幕向南巴。
却将仙桂东归去，江月相随直到家。



   卷587_26 【奉和郑薰相公】李频 

三四株松匝草亭，便成彭泽柳为名。
莲峰隐去难辞阙，浐水朝回与出城。



   卷587_27 【及第后还家过岘岭】李频 

魏驮山前一朵花，岭西更有几千家。
石斑鱼鲊香冲鼻，浅水沙田饭绕牙。



   卷587_28 【春日旅舍】李频 

未识东西南北路，青春白日坐销难。
如何一别故园后，五度花开五处看。



   卷587_29 【过长江伤贾岛】李频 

忽从一宦远流离，无罪无人子细知。
到得长江闻杜宇，想君魂魄也相随。



   卷587_30 【自遣】李频 

永拟东归把钓丝，将行忽起半心疑。
青云道是不平地，还有平人上得时。



   卷587_31 【寄曹邺】李频 

终南山是枕前云，禁鼓无因晓夜闻。
朝客秋来不朝日，曲江西岸去寻君。



   卷587_32 【述怀】李频 

望月疑无得桂缘，春天又待到秋天。
杏花开与槐花落，愁去愁来过几年。



   卷587_33 【客洛酬刘驾】李频 

浮世总应相送老，共君偏更远行多。
此回不似前回别，听尽离歌逐棹歌。



   卷587_34 【题钓台障子】李频 

君家尽是我家山，严子前台枕古湾。
却把钓竿终不可，几时入海得鱼还。



   卷587_35 【题阳山顾炼师草堂】李频 

若到当时上升处，长生何事后无人。
前峰自去种松子，坐见年来取茯神。



   卷587_36 【闻金吾妓唱梁州】李频 

闻君一曲古梁州，惊起黄云塞上愁。
秦女树前花正发，北风吹落满城秋。



   卷587_37 【游蜀回简友人】李频 

别来十二月，去到漏天边。不是因逢闰，还应是隔年。古



   卷587_38 【赠泾州王侍御】李频 

一旦天书下紫微，三年旌旆陇云飞。
塞门无事春空到，边草青青战马肥。



   卷587_39 【夏日宿秘书姚监宅】李频 

贵宅多嘉树，先秋有好风。情闲离阙下，梦野在山中。 
露色浮寒瓦，萤光堕暗丛。听吟丽句尽，河汉任西东。斋



   卷587_40 【过嵩阴隐者】李频 

当门看少室，倚杖复披衣。每日醒还醉，无人是与非。 
架书抽读乱，庭果摘尝稀。独有江南客，思家未得归。古



   卷587_41 【留别山家】李频 

闲门不易求，半月在林丘。已与山水别，难为花木留。 
孤怀归静夜，远会隔高秋。莫道无言去，冥心在重游。知



   卷587_42 【送人游吴】李频 

楚田开雪后，草色与君看。积水浮春气，深山滞雨寒。 
毗陵孤月出，建业一钟残。为把乡书去，因收别泪难。主



   卷587_43 【东渭桥晚眺】李频 

秦地有吴洲，千樯渭曲头。人当返照立，水彻故乡流。 
落第春难过，穷途日易愁。谁知桥上思，万里在江楼。斋



   卷587_44 【送延陵韦少府】李频 

延陵称贵邑，季子有高踪。古迹传多代，仙山管几峰。 
微泉声小雨，异木色深冬。去毕三年秩，新诗箧不容。古



   卷587_45 【淮南送友人归沧州】李频 

风色忽西转，坐为千里分。高帆背楚落，寒日逆淮曛。 
断烧缘乔木，盘雕隐片云。乡关百战地，归去始休军。知



   卷587_46 【夏日题盩厔友人书斋】李频 

修竹齐高树，书斋竹树中。四时无夏气，三伏有秋风。 
黑处巢幽鸟，阴来叫候虫。窗西太白雪，万仞在遥空。主



   卷587_47 【寻山】李频 

一径入双崖，初疑有几家。行穷人不见，坐久日空斜。 
石上生灵草，泉中落异花。终须结茅屋，向此学餐霞。斋



   卷587_48 【送元遂上人归钱唐】李频 

白衣游帝乡，已得事空王。却返湖山寺，高禅水月房。 
雨中过岳黑，秋后宿船凉。回顾秦人语，他生会别方。古



   卷587_49 【贻友人喻坦之】李频 

从容心自切，饮水胜衔杯。共在山中长，相随阙下来。 
修身空有道，取事各无媒。不信升平代，终遗草泽才。知



   卷587_50 【送友人往振武】李频 

风沙遥见说，道路替君愁。碛夜星垂地，云明火上楼。 
征鸿辞塞雪，战马识边秋。不共将军语，何因有去留。主



   卷587_51 【赋得长城斑竹杖】李频 

秦兴版筑时，翦伐不知谁。异代馀根在，幽人得手持。 
细看生古意，闲倚动边思。莫作鸠形并，空将鹤发期。斋



   卷587_52 【送德清喻明府】李频 

棹返霅溪云，仍参旧使君。州传多古迹，县记是新文。 
水栅横舟闭，湖田立木分。但如诗思苦，为政即超群。古



   卷587_53 【送薛能少府任盩厔】李频 

不才甘下第，君子蹇何重。相送昆明岸，同看太白峰。 
数瓢留顷刻，残照迫从容。好去烟霞县，仙人有旧踪。知



   卷587_54 【送许寿下第归东山】李频 

吾君设礼闱，谁合学忘机。却是高人起，难为下第归。 
出关心纵野，避世事终稀。莫更今秋夕，相思望少微。主



   卷587_55 【冬夜酬范秘书（一作九衢春日酬范秘书）】李频 

九衢行一匝，不敢入他门。累日无馀事，通宵得至言。 
命嗟清世蹇，春觉闰冬暄。翻覆吟佳句，何酬国士恩。斋



   卷587_56 【送陆肱尉江夏】李频 

如何执简去，便作挂帆期。泽国三春早，江天落日迟。 
县人齐候处，洲鸟欲飞时。免褐方三十，青云岂白髭。古



   卷587_57 【汉上送人西归】李频 

几作西归梦，因为怆别心。野衔天去尽，山夹汉来深。 
叠浪翻残照，高帆引片阴。空留相赠句，毕我白头吟。知



   卷587_58 【蜀中逢友人】李频 

自古有行役，谁人免别家。相欢犹陌上，一醉任天涯。 
积叠山藏蜀，潺湲水绕巴。他年复何处，共说海棠花。主



   卷587_59 【寄范评事】李频 

行坐不相遗，辕门载笔时。雅知难更遇，旧分合长思。 
梦即重寻熟，书常转达迟。山斋终拟到，何日遂心期。斋



   卷587_60 【南游过湘汉即事寄友人】李频 

南去远驱逐，三湘五月行。巴山雪水下，楚泽火云生。 
向野聊中饭，乘凉探暮程。离怀不可说，已迫峡猿声。古



   卷587_61 【送许浑侍御赴润州】李频 

家山近石头，遂意恣东游。祖席离乌府，归帆转蜃楼。 
阴氛出海散，落月向潮流。别有为霖日，孤云未自由。知



   卷587_62 【喜友人厉图南及第】李频 

相忧过己切，相贺似身荣。心达无前后，神交共死生。 
承家吾子事，登第世人情。未有通儒术，明时道不行。主



   卷587_63 【送友人下第归越】李频 

归意随流水，江湖共在东。山阴何处去，草际片帆通。 
雨色春愁里，潮声晓梦中。虽为半年客，便是往来鸿。斋



   卷587_64 【寄友人】李频 

一别一相见，须臾老此生。客衣寒后薄，山思夜深清。 
诗近吟何句，髭新白几茎。路岐如昨日，来往梦分明。古



   卷587_65 【送友人下第归宛陵】李频 

天涯长恋亲，阙下独伤春。拟住还求己，须归不为身。 
临岐仍犯雪，挂席始离尘。共泣东风别，同为沧海人。知



   卷587_66 【秋夜对月寄凤翔范书记】李频 

月过秋霖后，光应夜夜清。一回相忆起，几度独吟行。 
河汉东西直，山川远近明。寸心遥往处，新有雁来声。主



   卷587_67 【送孙明秀才往潘州访韦卿】李频 

北鸟飞不到，北人今去游。天涯浮瘴水，岭外问潘州。 
草木春冬茂，猿猱日夜愁。定知迁客泪，应只对君流。斋



   卷587_68 【八月十五夜对月】李频 

阴盛此宵中，多为雨与风。坐无云雨至，看与雪霜同。 
抱湿离遥海，倾寒向迥空。年年不可值，还似命难通。古



   卷587_69 【及第后归】李频 

家临浙水傍，岸对买臣乡。纵棹随归鸟，乘潮向夕阳。 
苦吟身得雪，甘意鬓成霜。况此年犹少，酬知足自强。知



   卷587_70 【过巫峡】李频 

拥棹向惊湍，巫峰直上看。削成从水底，耸出在云端。 
暮雨晴时少，啼猿渴下难。一闻神女去，风竹扫空坛。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十八 
 
   
　 
　

　
 　



   卷588_1 【送友人往太原】李频 

离亭聊把酒，此路彻边头。草白雁来尽，时清人去游。 
汾河流晋地，塞雪满并州。别后相思夜，空看北斗愁。主



   卷588_2 【旅怀】李频 

万里共心论，徒言吾道存。奉亲无别业，谒帝有何门。 
水宿惊涛浦，山行落叶村。长安长梦去，欹枕即闻猿。斋



   卷588_3 【送裴御史赴湖南】李频 

关门鸟道中，飞传复乘骢。暮雪离秦甸，春云入楚宫。 
平芜天共阔，积水地多空。使府悬帆去，能消几日风。古



   卷588_4 【送姚郜先辈赴汝州辟】李频 

行李事寒天，东来聘礼全。州当定鼎处，人去偃戈年。 
雷雨依嵩岭，桑麻接楚田。遥知清夜作，不是借戎篇。知



   卷588_5 【初离黔中泊江上】李频 

去去把青桂，平生心不违。更蒙莲府辟，兼脱布衣归。 
霁岳明残雪，清波漾落晖。无穷幽鸟戏，时向棹前飞。主



   卷588_6 【黔中酬同院韦判官】李频 

平生同所为，相遇偶然迟。各著青袍后，无归白社期。 
江流来绝域，府地管诸夷。圣代都无事，从公且赋诗。斋



   卷588_7 【和范秘书襄阳旧游】李频 

听话扬帆兴，初从岘首还。高吟入白浪，遥坐看青山。 
枯木猿啼爽，寒汀鹤步闲。秋来关去梦，几夜度商颜。古



   卷588_8 【秋夜山中思归送友人】李频 

萧条对秋色，相忆在云泉。木落病身起，潮平归思悬。 
凉钟山顶寺，暝火渡头船。此地非吾土，淹留又一年。知



   卷588_9 【自黔中东归旅次淮上】李频 

行旅本同愁，黔吴复阻修。半年方中路，穷节到孤舟。 
夕霭垂阴野，晨光动积流。家山一夜梦，便是昔年游。主



   卷588_10 【江夏春感旧】李频 

东风出海门，处处动林园。泽国雪霜少，沙汀花木繁。 
暖鱼依水浅，晴雁入空翻。何处阳和力，生萍不驻根。斋



   卷588_11 【眉州别李使君（一作眉山留献张端公）】李频 

回首雪峰前，朱门心杳然。离人自呜咽，流水莫潺湲。 
毒草通蛮徼，秋林近漏天。一生从此去，五字有谁怜。古



   卷588_12 【送许棠及第归宣州】李频 

高科终自致，志业信如神。待得逢公道，由来合贵身。 
秋归方觉好，旧梦始知真。更想青山宅，谁为后主人。知



   卷588_13 【黔中罢职将泛江东】李频 

黔中初罢职，薄俸亦无残。举目乡关远，携家旅食难。 
野梅将雪竞，江月与沙寒。两鬓愁应白，何劳把镜看。主



   卷588_14 【长安书事寄所知】李频 

帝里本无名，端居有道情。睡魂春梦断，书兴晚窗明。 
老拟归何处，闲应过此生。江湖终一日，拜别便东行。斋



   卷588_15 【酬姚覃】李频 

不见又相招，何曾诉寂寥。醉眠春草长，吟坐夜灯销。 
泪堕思山切，身归转路遥。年年送别处，杨柳少垂条。古



   卷588_16 【春日鄜州赠裴居言】李频 

虽将身佐幕，出入似闲居。草色长相待，山情信不疏。 
灯前春睡足，酒后夜寒馀。笔砚时时近，终非署簿书。知



   卷588_17 【送于生入蜀】李频 

家吴闻入蜀，道路颇乖离。一第何多难，都城可少知。 
江山非久适，命数未终奇。况又将冤抱，经春杜魄随。主



   卷588_18 【送许棠归泾县作尉】李频 

青桂复青袍，一归荣一高。县人齐下拜，邑宰共分曹。 
绕郭看秧插，寻街听茧缫。封侯万里者，燕颔乃徒劳。斋



   卷588_19 【友人话别】李频 

论交虽不早，话别且相亲。除却栖禅客，谁非南陌人。 
半生都返性，终老拟安贫。愿入白云社，高眠自致身。古



   卷588_20 【山居】李频 

欲出穷吾道，东西自未能。卷书唯对鹤，开画独留僧。 
落叶和云扫，秋山共月登。何年石上水，夜夜滴高层。知



   卷588_21 【寄范郎中】李频 

藜杖山中出，吟诗对范家。相知从海峤，寄食向京华。 
名宦成何报，清眸未纵赊。临邛梦来往，雨雪满褒斜。主



   卷588_22 【书怀】李频 

宦途从不问，身事觉无差。华发初生女，沧洲未有家。 
却闲思洞穴，终老旷桑麻。别访栖禅侣，相期语劫沙。斋



   卷588_23 【越中行】李频 

越国临沧海，芳洲复暮晴。湖通诸浦白，日隐乱峰明。 
野宿多无定，闲游免有情。天台闻不远，终到石桥行。古



   卷588_24 【春日南游寄浙东许同年】李频 

孤帆处处宿，不问是谁家。南国平芜远，东风细雨斜。 
旅怀多寄酒，寒意欲留花。更想前途去，茫茫沧海涯。知



   卷588_25 【明州江亭夜别段秀才】李频 

离亭向水开，时候复蒸梅。霹雳灯烛灭，蒹葭风雨来。 
京关虽共语，海峤不同回。莫为莼鲈美，天涯滞尔才。主



   卷588_26 【临岐留别相知】李频 

百岁竟何事，一身长远游。行行将近老，处处不离愁。 
世路多相取，权门不自投。难为此时别，欲别愿人留。斋



   卷588_27 【鄂渚湖上即事】李频 

杜门聊自适，湖水在窗间。纵得沧洲去，无过白日闲。 
多慵空好道，少贱早凋颜。独有东山月，依依自往还。古



   卷588_28 【辞夏口崔尚书】李频 

一饭仍难受，依仁况一年。终期身可报，不拟骨空镌。 
城晚风高角，江春浪起船。同来栖止地，独去塞鸿前。知



   卷588_29 【秦原早望】李频 

一忝乡书荐，长安未得回。年光逐渭水，春色上秦台。 
燕掠平芜去，人冲细雨来。东风生故里，又过几花开。主



   卷588_30 【送友人之扬州（一作游淮南）】李频 

一别长安后，晨征便信鸡。河声入峡急，地势出关低。 
绿树丛垓下，青芜阔楚西。路长知不恶，随处得诗题。斋



   卷588_31 【过四皓庙】李频 

东西南北人，高迹自相亲。天下已归汉，山中犹避秦。 
龙楼曾作客，鹤氅不为臣。独有千年后，青青庙木春。古



   卷588_32 【陕下怀归】李频 

故园何处在，零落五湖东。日暮无来客，天寒有去鸿。 
大河冰彻塞，高岳雪连空。独夜悬归思，迢迢永漏中。知



   卷588_33 【送徐处士归江南】李频 

行行野雪薄，寒气日通春。故国又芳草，沧江终白身。 
游归花落满，睡起鸟啼新。莫惜闲书札，西来问旅人。主



   卷588_34 【鄜州留别王从事】李频 

相识未十日，相知如十年。从来易离别，此去忽留连。 
路险行冲雨，山高度隔天。难终清夜坐，更听说安边。斋



   卷588_35 【长安夜怀】李频 

匹马西游日，从吴又转荆。风雷几夜坐，山水半年行。 
梦永秋灯灭，吟馀晓露明。良时不我与，白发向秦生。古



   卷588_36 【冬夜山中寻友】李频 

何人山雪夜，相访不相思。若得长闲日，应无暂到时。 
叶寒凋欲尽，泉冻落还迟。即此天明去，重来未有期。知



   卷588_37 【送刘山人归洞庭】李频 

君逐云山去，人间又绝踪。半湖乘早月，中路入疏钟。 
秋尽草虫急，夜深山雨重。平生心未已，岂得更相从。主



   卷588_38 【古意】李频 

白马游何处，青楼日正长。凤箫抛旧曲，鸾镜懒新妆。 
玄鸟深巢静，飞花入户香。虽非窦滔妇，锦字已成章。斋



   卷588_39 【避暑】李频 

当暑忆归林，陶家借柳阴。蝉从初伏噪，客向晚凉吟。 
白日欺玄鬓，沧江负素心。神仙倘有术，引我出幽岑。古



   卷588_40 【送吴秘书归杭州】李频 

为客得从容，官清料复重。海崖归有业，天目近何峰。 
是处通春棹，无村不夜舂。马卿夸贵达，还说返临邛。知



   卷588_41 【中秋对月】李频 

秋分一夜停，阴魄最晶荧。好是生沧海，徐看历杳冥。 
层空疑洗色，万怪想潜形。他夕无相类，晨鸡不可听。主



   卷588_42 【八月上峡（一作八月峡口作）】李频 

万里巴江水，秋来满峡流。乱山无陆路，行客在孤舟。 
汹汹滩声急，冥冥树色愁。免为三不吊，已白一生头。斋



   卷588_43 【送狄明府赴九江】李频 

字人修祖德，清白定闻传。匹马从秦去，孤帆入楚悬。 
关中寒食雨，湖上暑衣天。四考兼重请，相知住几年。古



   卷588_44 【陕下投姚谏议】李频 

旧业在东鄙，西游从楚荆。风雷几夜坐，山水半年行。 
梦永秋灯灭，吟孤晓露明。前心若不遂，有耻却归耕。知



   卷588_45 【关东逢薛能】李频 

何处不相思，相逢还有时。交心如到老，会面未为迟。 
苦学缘明代，劳生欲白髭。唯君一度别，便似见无期。主



   卷588_46 【富春赠孙璐】李频 

天柱与天目，曾栖绝顶房。青云求禄晚，白日坐家长。 
井气通潮信，窗风引海凉。平生诗称在，老达亦何妨。斋



   卷588_47 【送友人游蜀】李频 

东堂虽不捷，西去复何愁。蜀马知归路，巴山似旧游。 
星临剑阁动，花落锦江流。鼓吹青林下，时闻祭武侯。古



   卷588_48 【夏日盩厔郊居寄姚少府】李频 

古木有清阴，寒泉有下深。蝉从初伏噪，客向晚凉吟。 
白日欺玄鬓，沧江负素心。甚思中夜话，何路许相寻。知



   卷588_49 【送胡休处士归湘江】李频 

见说湘江切，长愁有去时。江湖秋涉远，雷雨夜眠迟。 
旧业多归兴，空山尽老期。天寒一瓢酒，落日醉留谁。主



   卷588_50 【峡州送清彻上人归浙西（一作送清江上人归东林）】李频 

风涛几千里，归路半乘舟。此地难相遇，何人更共游。 
坐经嵩顶夏，行值洛阳秋。到寺安禅夕，江云满石楼。斋



   卷588_51 【送僧入天台】李频 

一锡随缘赴，天台又去登。长亭旧别路，落日独行僧。 
夜烧山何处，秋帆浪几层。他时授巾拂，莫为老无能。古



   卷588_52 【回山后寄范酂先辈】李频 

高楼会月夜，北雁向南分。留住经春雪，辞来见夏云。 
遥空江不极，绝顶日难曛。一与山僧坐，无因得议文。知



   卷588_53 【长安送友人东归】李频 

白社思归处，青门见去人。乡遥茂苑树，路入广陵尘。 
海日潮浮晓，湖山雪露春。犹期来帝里，未是得闲人。主



   卷588_54 【深秋过源宗上人房（房一作方丈）】李频 

到日值摇落，相留山舍空。微寒生夜半，积雨向秋终。 
度讲多来雁，经禅少候虫。方从听话后，不省在愁中。斋



   卷588_55 【秋日登山阁】李频 

苍苍山阁晚，杳杳隙尘秋。偶上多时立，翻成尽日愁。 
草平连邑动，河满逐江流。下视穷边路，行人在陇头。古



   卷588_56 【秋宿慈恩寺遂上人院（一作送宋震先辈赴青州）】李频 

满阁终南色，清宵独倚栏。风高斜汉动，叶下曲江寒。 
帝里求名老，空门见性难。吾师无一事，不似在长安。知



   卷588_57 【题栖霞寺庆上人院】李频 

居与鸟巢邻，日将巢鸟亲。多生从此性，久集得无身。 
树老风终夜，山寒雪见春。不知诸祖后，传印是何人。主



   卷588_58 【送友人入蜀】李频 

天际蜀门开，西看举别杯。何人不异礼，上客自怀才。 
夜涧青林发，秋江渌水来。临邛行乐处，莫到白头回。斋



   卷588_59 【赠同官苏明府】李频 

山中畿内邑，别觉大夫清。簿领分王事，官资寄野情。 
闲斋无狱讼，隐几向泉声。从此朝天路，门前是去程。古



   卷588_60 【送厉图南往荆州觐伯】李频 

云水入荆湘，古来鱼鸟乡。故关重隔远，春日独行长。 
山溜含清韵，江雷吐夜光。郡中词客会，游子更升堂。知



   卷588_61 【山中夜坐】李频 

归家来几夜，倏忽觉秋残。月满方塘白，风依老树寒。 
戏鱼重跃定，惊鸟却栖难。为有门前路，吾生不得安。主



   卷588_62 【送台州唐兴陈明府】李频 

见说海西隅，山川与俗殊。宦游如不到，仙分即应无。 
瀑布当公署，天台是县图。遥知为吏去，有术字惸孤。斋



   卷588_63 【夏日过友人檀溪别业】李频 

暑天宜野宅，林籁爽泠泠。沙月邀开户，岩风助扫庭。 
鹭栖依绿筱，鱼跃出清萍。客抱方如醉，因来得暂醒。古



   卷588_64 【自江上入关】李频 

尽室寄沧洲，孤帆独溯流。天涯心似梦，江上雨兼秋。 
文字为人弃，田园被债收。此名如不得，何处拟将休。知



   卷588_65 【冬夜和范秘书宿秘省中作】李频 

每日得闲吟，清曹阙下深。因知遥夜坐，别有远山心。 
芸细书中气，松疏雪后阴。归时高兴足，还复插朝簪。主



   卷588_66 【送友人游太原】李频 

孤帆几日悬，楚客思飘然。水宿南湖夜，山离旧国年。 
秋风高送雁，寒雨入停蝉。此去勤书札，时常中路传。斋



   卷588_67 【江上居寄山中客】李频 

山后与山前，相思隔叫猿。残云收树末，返照落江源。 
苦雨秋涛涨，狂风野火翻。朝来卖药客，遇我达无言。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百八十九 
 
   
　 
　

　
 　



   卷589_1 【送张郎中赴睦州】李频 

青山复渌水，想入富春西。夹岸清猿去，中流白日低。 
美兼华省出，荣共故乡齐。贱子遥攀送，归心逐马蹄。古



   卷589_2 【送鄂渚韦尚书赴镇】李频 

夏口本吴头，重城据上游。戈船转江汉，风月宿汀洲。 
执宪倾民望，衔恩赴主忧。谁知旧寮属，攀饯泪仍流。知



   卷589_3 【送崔侍御书记赴山北座主尚书招辟】李频 

书记向丘门，旌幢夹谷尊。从来游幕意，此去并酬恩。 
雁叫嫌冰合，骢嘶喜雪繁。同为入室士，不觉别销魂。主



   卷589_4 【入朝遇雪】李频 

霜鬓持霜简，朝天向雪天。玉阶初辨色，琼树乍相鲜。 
密翳空难曙，盈征瑞不愆。谁为洛阳客，是日更高眠。斋



   卷589_5 【勉力】李频 

日月不并照，升沈俱有时。自媒徒欲速，孤立却宜迟。 
尽力唯求己，公心任遇谁。人间不得意，半是鬓先衰。古



   卷589_6 【郊居寄友人】李频 

林色树还曛，何时得见君。独居度永日，相去远浮云。 
故疾随秋至，离怀觉夜分。蛩声非自苦，偏是旅人闻。知



   卷589_7 【送陆肱归吴兴】李频 

雪后江上去，风光故国新。清浑天气晓，绿动浪花春。 
劝酒提壶鸟，乘舟震泽人。谁知沧海月，取桂却来秦。主



   卷589_8 【暮秋重过山僧院】李频 

却接良宵坐，明河几转流。安禅逢小暑，抱疾入高秋。 
静室闻玄理，深山可白头。朝朝献林果，亦欲学猕猴。斋



   卷589_9 【送新安少府】李频 

南浮虽六月，风水已秋凉。日乱看江树，身飞逐楚樯。 
后期谁可定，临别语空长。远宦须清苦，幽兰贵独芳。古



   卷589_10 【送人归吴】李频 

何人不归去，君去是闲人。帝里求相识，山家即近邻。 
交情吾道可，离思柳条新。未饮青门酒，先如醉梦身。知



   卷589_11 【送姚评事】李频 

儒服从戎去，须知胜事全。使君开幕日，天子偃戈年。 
风雨依嵩岭，桑麻接楚田。新诗随过客，旋满洛阳传。主



   卷589_12 【题栖云寺立上人院】李频 

是法从生有，修持历劫尘。独居岩下室，长似定中身。 
树老风终夜，山寒雪见春。不知诸祖后，传印是何人。斋



   卷589_13 【黔中罢职过峡州题田使君北楼】李频 

巴中初去日，已遇使君留。及得寻东道，还陪上北楼。 
江冲巫峡出，樯过洛宫收。好是从戎罢，看山觉自由。古



   卷589_14 【江上送从兄群玉校书东游】李频 

逍遥蓬阁吏，才子复诗流。坟籍因穷览，江湖却纵游。 
眠波听戍鼓，饭浦约鱼舟。处处迎高密，先应扫郡楼。知



   卷589_15 【宛陵东峰亭与友人话别】李频 

坐举天涯目，停杯语日晡。修篁齐迥槛，列岫限平芜。 
乱水通三楚，归帆挂五湖。不知从此去，何处是前途。主



   卷589_16 【华山寻隐者】李频 

自入华山居，关东相见疏。瓢中谁寄酒，叶上我留书。 
巢鸟寒栖尽，潭泉暮冻馀。长闻得药力，此说又何如。斋



   卷589_17 【题荐福寺僧栖白上人院】李频 

空门有才子，得道亦吟诗。内殿频征入，孤峰久作期。 
高名何代比，密行几生持。长爱乔松院，清凉坐夏时。古



   卷589_18 【游四明山刘樊二真人祠，题山下孙氏居】李频 

久在仙坛下，全家是地仙。池塘来乳洞，禾黍接芝田。 
起看青山足，还倾白酒眠。不知尘世事，双鬓逐流年。知



   卷589_19 【和太学赵鸿博士归蔡中】李频 

得禄从高第，还乡见后生。田园休问主，词赋已垂名。 
扫壁前题出，开窗旧景清。遥知贤太守，致席日邀迎。主



   卷589_20 【送寿昌曹明府】李频 

惠人须宰邑，为政贵通经。却用清琴理，犹嫌薄俗听。 
涨江晴渐渌，春峤烧还青。若宿严陵濑，谁当是客星。斋



   卷589_21 【哭贾岛】李频 

秦楼吟苦夜，南望只悲君。一宦终遐徼，千山隔旅坟。 
恨声流蜀魄，冤气入湘云。无限风骚句，时来日夜闻。古



   卷589_22 【送薛能赴镇徐方】李频 

列土人间盛，彭门属九州。山河天设险，礼乐牧分忧。 
皎日为明信，清风占早秋。虽同郤縠举，郤縠不封侯。知



   卷589_23 【送凤翔范书记】李频 

西京无暑气，夏景似清秋。天府来相辟，高人去自由。 
江山通蜀国，日月近神州。若共将军语，河兰地未收。主



   卷589_24 【岐山逢陕下故人】李频 

三秦一会面，二陕久分携。共忆黄河北，相留白日西。 
寄来书少达，别后梦多迷。早晚期于此，看花听鸟啼。斋



   卷589_25 【送友人陆肱往太原】李频 

并州非故国，君去复寻谁。猃狁方为寇，嫖姚正用师。 
戍烟来自号，边雪下无时。更想经绵上，应逢禁火期。古



   卷589_26 【赠李将军】李频 

吾宗偏好武，汉代将家流。走马辞中禁，屯军向渭州。 
天心待破虏，阵面许封侯。却得河源水，方应洗国仇。知



   卷589_27 【送友人喻坦之归睦州（一作送人归新定）】李频 

归心常共知，归路不相随。彼此无依倚，东西又别离。 
山花含雨湿，江树近潮欹。莫恋渔樵兴，生涯各有为。主



   卷589_28 【寻华阳隐者】李频 

闲却白云居，行踪出去初。窗中聊取笔，架上独留书。 
日背林光冷，潭澄岳影虚。长闻得药力，此说复何如。斋



   卷589_29 【长安即事（一作长安僻居酬人）】李频 

岂得有书名，徒为老帝京。关中秋气早，雨后夜凉生。 
沧海身终泛，青门梦已行。秦人纵相识，多少别离情。古



   卷589_30 【送友人游塞北】李频 

朔野正秋风，前程见碛鸿。日西身独远，山转路无穷。 
树隔高关断，沙连大漠空。君看河外将，早晚拟平戎。知



   卷589_31 【陕府上姚中丞】李频 

关东领藩镇，阙下授旌旄。觅句秋吟苦，酬恩夜坐劳。 
天开吹角出，木落上楼高。闲话钱塘郡，半年听海潮。主



   卷589_32 【送供奉喻炼师归天目山】李频 

承恩虽内殿，得道本深山。举世相看老，孤峰独自还。 
溪来青壁里，路在白云间。绝顶无人住，双峰是旧关。斋



   卷589_33 【之任建安渌溪亭偶作二首】李频 

入境当春务，农蚕事正殷。逢溪难饮马，度岭更劳人。 
想取烝黎泰，无过赋敛均。不知成政后，谁是得为邻。古

维舟绿溪岸，绕郡白云峰。将幕连山起，人家向水重。 
短才无独见，长策未相逢。所幸分尧理，烝民悉可封。主



   卷589_34 【送侯郎中任新定二首】李频 

为郎非白头，作牧授沧洲。江界乘潮入，山川值胜游。 
暑气随转扇，凉月傍开楼。便欲归田里，抛官逐隐侯。斋

罢郎东出守，半路得浮舟。大旆行当夏，桐江到未秋。 
云闲分岛寺，涛静见沙鸥。谁伴临清景，吟诗上郡楼。知



   卷589_35 【送太学吴康仁及第南归】李频 

因为太学选，志业彻春闱。首领诸生出，先登上第归。 
一荣犹未已，具庆且应稀。纵马行青草，临岐脱白衣。 
家遥楚国寄，帆对汉山飞。知己盈华省，看君再发机。知



   卷589_36 【陕州题河上亭】李频 

岸拥洪流急，亭开清兴长。当轩河草晚，入坐水风凉。 
独鸟惊来客，孤云触去樯。秋声和远雨，暮色带微阳。 
浪静澄窗影，沙明发簟光。逍遥每尽日，谁识爱沧浪。知



   卷589_37 【留题姚氏山斋】李频 

未厌栖林趣，犹怀济世才。闲眠知道在，高步会时来。 
露滴从添砚，蝉吟便送杯。乱书离缥帙，迸笋出苔莓。 
异果因僧摘，幽窗为燕开。春游何处尽，欲别几迟回。知



   卷589_38 【长安书怀投知己（一作投邢员外）】李频 

所学近雕虫，知难谒至公。徒随众人后，拟老一生中。 
间岁家书到，经荒世业空。心悬沧海断，梦与白云通。 
玉漏声连北，银河气极东。关门迢递月，禁苑寂寥鸿。 
地广身难束，时平道独穷。萧条苔长雨，淅沥叶危风。 
久愧干朝客，多惭别钓翁。因依非不忝，延荐况曾蒙。 
与善应无替，垂恩本有终。霜天摇落日，莫使逐孤蓬。主



   卷589_39 【送姚侍御充渭北掌书记】李频 

北境烽烟急，南山战伐频。抚绥初易帅，参画尽须人。 
书记才偏称，朝廷意更亲。绣衣行李日，绮陌别离尘。 
报国将临虏，之藩不离秦。豸冠严在首，雄笔健随身。 
饮马河声暮，休兵塞色春。败亡仍暴骨，冤哭可伤神。 
上策何当用，边情此是真。雕阴曾久客，拜送欲沾巾。古



   卷589_40 【长安书情投知己】李频 

陕服因诗句，从容已半年。一从归阙下，罕得到门前。 
每候朝轩出，常看列宿悬。重投期见奖，数首果蒙传。 
转觉功宜倍，兼令住更坚。都忘春暂醉，少省夜曾眠。 
烦暑灯谁读，孤云业自专。精华搜未竭，骚雅琢须全。 
此事勤虽过，他谋拙莫先。槐街劳白日，桂路在青天。 
取第殊无序，还乡可有缘。旅情长越鸟，秋思几秦蝉。 
月色千楼满，砧声万井连。江山阻迢递，时节暗推迁。 
道即穷通守，才应始末怜。书绅相戒语，藏箧赠行篇。 
致主当齐圣，为郎本是仙。人心期际会，凤翼许迁延。 
毕竟良图在，何妨逸性便。幽斋中寝觉，珍木正阴圆。 
隐几闲瞻夜，临云兴渺然。五陵供丽景，六义动花笺。 
倘与潜生翼，宁非助化权。免教垂素发，归种海隅田。斋



   卷589_41 【府试丹浦非乐战】李频 

自古为君道，垂衣致理难。怀仁须去杀，用武即胜残。 
毒帜诛方及，兵临衅可观。居来彭蠡固，战罢洞庭宽。 
雪国知天远，霜林是血丹。吾皇则尧典，薄伐至桑干。斋



   卷589_42 【府试风雨闻鸡】李频 

不为风雨变，鸡德一何贞。在暗长先觉，临晨即自鸣。 
阴霾方见信，顷刻讵移声。向晦如相警，知时似独清。 
萧萧和断漏，喔喔报重城。欲识诗人兴，中含君子情。斋



   卷589_43 【府试观兰亭图】李频 

往会人何处，遗踪事可观。林亭今日在，草木古春残。 
笔想吟中驻，杯疑饮后干。向青穿峻岭，当白认回湍。 
月影窗间夜，湖光枕上寒。不知诗酒客，谁更慕前欢。斋



   卷589_44 【府试老人星见】李频 

良宵出户庭，极目向青冥。海内逢康日，天边见寿星。 
临空遥的的，竟晓独荧荧。春后先依景，秋来忽近丁。 
垂休临有道，作瑞掩前经。岂比周王梦，徒言得九龄。斋



   卷589_45 【省试振鹭】李频 

有鸟生江浦，霜华作羽翰。君臣将比洁，朝野共相欢。 
月影林梢下，冰光水际残。翻飞时共乐，饮啄道皆安。 
迥翥宜高咏，群栖入静看。由来鸳鹭侣，济济列千官。斋



   卷589_46 【寄辛明府】李频 

何处无苛政，东南有子男。细将朝客说，须是邑人谙。 
别业空经稔，归田独未甘。目凝烟积树，心贮月明潭。 
晓鼓愁方乱，春山睡正酣。不任啼鸟思，乡社欲桑蚕。斋



   卷589_47 【苑中题友人林亭】李频 

井邑藏岩穴，幽栖趣若何。春篁抽笋密，夏鸟杂雏多。 
坐有清风至，林无暑气过。乱书还就叶，真饮不听歌。 
片影明红藓，斜阴映绿萝。雄文终可惜，莫更弃高科。斋



   卷589_48 【投京兆府试官任文学先辈】李频 

高兴每论诗，非才独见推。应当明试日，不比暗投时。 
出口人皆信，操心自可知。孤单虽有托，际会别无期。 
取舍知由己，穷通断在兹。贱身何足数，公道自难欺。 
泽国违甘旨，渔舟积梦思。长安未归去，为倚鉴妍媸。主



   卷589_49 【宋少府东溪泛舟】李频 

登岸还入舟，水禽惊笑语。晚叶低众色，湿云带繁暑。 
落日乘醉归，溪流复几许。斋



   卷589_50 【闻北虏入灵州二首】李频 

河冰一夜合，虏骑入灵州。岁岁征兵去，难防塞草秋。知

见说灵州战，沙中血未干。将军日告急，走马向长安。古



   卷589_51 【送友人下第归感怀】李频 

帝里春无意，归山对物华。即应来日去，九陌踏槐花。主



   卷589_52 【赠桂林友人】李频 

君家桂林住，日伐桂枝炊。何事东堂树，年年待一枝。古



   卷589_53 【长安感怀】李频 

一第知何日，全家待此身。空将灞陵酒，酌送向东人。主



   卷589_54 【题长孙桐树】李频 

一去龙门侧，千年凤影移。空馀剪圭处，无复在孙枝。古



   卷589_55 【渡汉江】李频 

岭外音书绝，经年复历春。近乡情更怯，不敢问来人。主



   卷589_56 【嵩山夜还】李频 

家住东皋去，好采旧山薇。自省游泉石，何曾不夜归。古



   卷589_57 【暮秋宿清源上人院】李频 

野客愁来日，山房木落中。微风生夜半，积雨向秋终。 
证道方离法，安禅不住空。迷途将觉路，语默见西东。知



   卷589_58 【秋夜宿重本上人院】李频 

却忆凉堂坐，明河几度流。安禅逢小暑，抱疾入高秋。 
水国曾重讲，云林半旧游。此来看月落，还似道相求。主



   卷589_59 【赠立规上人】李频 

竹向空斋合，无僧在四邻。去云离坐石，斜月到禅身。 
树老风终夜，山寒雪见春。不知诸祖后，传印是何人。斋



   卷589_60 【苏州寒食日送人归觐】李频 

江城寒食下，花木惨离魂。几宿投山寺，孤帆过海门。 
□声泼火雨，柳色禁烟村。定看堂高后，斑衣灭泪痕。古



   卷589_61 【即席送许□之曹南省兄】李频 

梅烂荷圆六月天，归帆高背虎丘烟。到时自见成行雁， 
别处休听满树蝉。卖剑为赊吴市酒，携家犹借洞庭船。 
待看春榜来江外，名占蓬莱第几仙。古



   卷589_62 【送罗著作两浙按狱（著作尝宰苏州吴县）】李频 

使印星车适旧游，陶潜今日在瀛洲。科条尽晓三千罪， 
囹圄应空十二州。旧绶有香笼驿马，皇华无暇狎沙鸥。 
归来重过姑苏郡，莫忘题名在虎丘。古



   卷589_63 【下第后屏居书怀寄张侍御】李频 

刖足岂一生，良工隔千里。故山彭泽上，归梦向汾水。 
低催神气尽，僮仆心亦耻。未达谁不知，达者多忘此。 
行年忽已壮，去老年更几。功名如不彰，身殁岂为鬼。 
才看芳草歇，即叹凉风起。骢马未来朝，嘶声尚在耳。斋



   卷589_64 【答韩中丞容不饮酒】李频 

老大成名仍足病，强听丝竹亦无欢。
高情太守容闲坐，借与青山尽日看。



   卷589_65 【句】李频 

只将五字句，用破一生心。（《北梦琐言》）斋

楚里八千里，槃槃此都会。巍峨数里城，远水相映带。 
（《方舆胜览》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十 
 
   
　 
　

　
 　



   卷590_1 【冬至后西湖泛舟看断冰偶成长句】李郢 

一阳生后阴飙竭，湖上层冰看折时。云母扇摇当殿色， 
珊瑚树碎满盘枝。斜汀藻动鱼应觉，极浦波生雁未知。 
山影浅中留瓦砾，日光寒外送涟漪。崖崩苇岸纵横散， 
篙蹙兰舟片段随。曾向黄河望冲激，大鹏飞起雪风吹。斋



   卷590_2 【阳羡春歌】李郢 

石亭梅花落如积，玉藓斓班竹姑赤。祝陵有酒清若空， 
煮糯蒸鱼作寒食。长桥新晴好天气，两市儿郎棹船戏。 
溪头铙鼓狂杀侬，青盖红裙偶相值。风光何处最可怜， 
邵家高楼白日边。楼下游人颜色喜，溪南黄帽应羞死。 
三月未有二月残，灵龟可信淹水干。葑草青青促归去， 
短箫横笛说明年。古



   卷590_3 【茶山贡焙歌】李郢 

使君爱客情无已，客在金台价无比。春风三月贡茶时， 
尽逐红旌到山里。焙中清晓朱门开，筐箱渐见新芽来。 
陵烟触露不停探，官家赤印连帖催。朝饥暮匐谁兴哀， 
喧阗竞纳不盈掬。一时一饷还成堆，蒸之馥之香胜梅。 
研膏架动轰如雷，茶成拜表贡天子。万人争啖春山摧， 
驿骑鞭声砉流电。半夜驱夫谁复见，十日王程路四千。 
到时须及清明宴，吾君可谓纳谏君。谏官不谏何由闻， 
九重城里虽玉食。天涯吏役长纷纷，使君忧民惨容色。 
就焙尝茶坐诸客，几回到口重咨嗟。嫩绿鲜芳出何力， 
山中有酒亦有歌。乐营房户皆仙家，仙家十队酒百斛。 
金丝宴馔随经过，使君是日忧思多。客亦无言征绮罗， 
殷勤绕焙复长叹。官府例成期如何！吴民吴民莫憔悴， 
使君作相期苏尔。主



   卷590_4 【夏日登信州北楼】李郢 

高楼上长望，百里见灵山。雨歇河珠定，云开谷鸟还。 
田苗映林合，牛犊傍村闲。始得消忧处，蝉声催入关。斋



   卷590_5 【游天柱观】李郢 

听钟到灵观，仙子喜相寻。茅洞几千载，水声寒至今。 
读碑丹井上，坐石涧亭阴。清兴未云尽，烟霞生夕林。古



   卷590_6 【酬刘谷除夜见寄】李郢 

坐恐三更至，流年此夜分。客心无限事，愁雨不堪闻。 
灞上家殊远，炉前酒暂醺。刘郎亦多恨，诗忆故山云。知



   卷590_7 【元日作】李郢 

锵锵华驷客，门馆贺新正。野雪江山霁，微风竹树清。 
芜庭春意晓，残枿烬烟生。忽忆王孙草，前年在帝京。主



   卷590_8 【酬刘谷立春日吏隐亭见寄】李郢 

孤亭遥带寺，静者独登临。楚霁江流慢，春归泽气阴。 
野田青牧马，幽竹暖鸣禽。日日年光尽，何堪故国心。斋



   卷590_9 【宿怜上人房】李郢 

重公旧相识，一夕话劳生。药裹关身病，经函寄道情。 
岳寒当寺色，滩夜入楼声。不待移文诮，三年别赤城。古



   卷590_10 【园居】李郢 

暮雨扬雄宅，秋风向秀园。不闻砧杵动，时看桔槔翻。 
钓下鱼初食，船移鸭暂喧。橘寒才弄色，须带早霜繁。知



   卷590_11 【中元夜】李郢 

江南水寺中元夜，金粟栏边见月娥。红烛影回仙态近， 
翠鬟光动看人多。香飘彩殿凝兰麝，露绕轻衣杂绮罗。 
湘水夜空巫峡远，不知归路欲如何。知



   卷590_12 【赠羽林将军（一作江上逢王将军）】李郢 

虬须憔悴羽林郎，曾入甘泉侍武皇。雕没夜云知御苑， 
马随仙仗识天香。五湖归去孤舟月，六国平来两鬓霜。 
唯有桓伊江上笛，卧吹三弄送残阳。知



   卷590_13 【送人之岭南】李郢 

关山迢递古交州，岁晏怜君走马游。谢氏海边逢素女， 
越王潭上见青牛。嵩台月照啼猿曙，石室烟含古桂秋。 
回望长安五千里，刺桐花下莫淹留。知



   卷590_14 【晚泊松江驿】李郢 

片帆孤客晚夷犹，红蓼花前水驿秋。岁月方惊离别尽， 
烟波仍驻古今愁。云阴故国山川暮，潮落空江网罟收。 
还有吴娃旧歌曲，棹声遥散采菱舟。知



   卷590_15 【江亭春霁】李郢 

江蓠漠漠荇田田，江上云亭霁景鲜。蜀客帆樯背归燕， 
楚山花木怨啼鹃。春风掩映千门柳，晓色凄凉万井烟。 
金磬泠泠水南寺，上方僧室翠微连。知



   卷590_16 【早秋书怀】李郢 

高梧一叶坠凉天，宋玉悲秋泪洒然。霜拂楚山频见菊， 
雨零溪树忽无蝉。虚村暮角催残日，近寺归僧寄野泉。 
青鬓已缘多病镊，可堪风景促流年。知



   卷590_17 【为妻作生日寄意】李郢 

谢家生日好风烟，柳暖花春二月天。金凤对翘双翡翠， 
蜀琴初上七丝弦。鸳鸯交颈期千岁，琴瑟谐和愿百年。 
应恨客程归未得，绿窗红泪冷涓涓。知



   卷590_18 【重阳日寄浙东诸从事】李郢 

野人多病门长掩，荒圃重阳菊自开。愁里又闻清笛怨， 
望中难见白衣来。元瑜正及从军乐，甯戚谁怜叩角哀。 
红旆纷纷碧江暮，知君醉下望乡台。知



   卷590_19 【和湖州杜员外冬至日白蘋洲见忆】李郢 

白蘋亭上一阳生，谢脁新裁锦绣成。千嶂雪消溪影渌， 
几家梅绽海波清。已知鸥鸟长来狎，可许汀洲独有名。 
多愧龙门重招引，即抛田舍棹舟行。知



   卷590_20 【上裴晋公】李郢 

四朝忧国鬓如丝，龙马精神海鹤姿。天上玉书传诏夜， 
阵前金甲受降时。曾经庾亮三秋月，下尽羊昙两路棋。 
惆怅旧堂扃绿野，夕阳无限鸟飞迟。知



   卷590_21 【钱塘青山题李隐居西斋】李郢 

小隐西斋为客开，翠萝深处遍青苔。林间扫石安棋局， 
岩下分泉递酒杯。兰叶露光秋月上，芦花风起夜潮来。 
湖山绕屋犹嫌浅，欲棹渔舟近钓台。知



   卷590_22 【友人适越路过桐庐寄题江驿】李郢 

桐庐县前洲渚平，桐庐江上晚潮生。莫言独有山川秀， 
过日仍闻官长清。麦陇虚凉当水店，鲈鱼鲜美称莼羹。 
王孙客棹残春去，相送河桥羡此行。知



   卷590_23 【送刘谷】李郢 

村桥西路雪初晴，云暖沙干马足轻。寒涧渡头芳草色， 
新梅岭外鹧鸪声。邮亭已送轻车发，山馆谁将候火迎。 
落日千峰转迢递，知君回首望高城。知



   卷590_24 【七夕（一作赵璜诗）】李郢 

乌鹊桥头双扇开，年年一度过河来，莫嫌天上稀相见， 
犹胜人间去不回。欲减烟花饶俗世，暂烦烟月掩妆台。 
别时旧路长清浅，岂肯离情似死灰。知



   卷590_25 【秦处士移家富春发樟亭怀寄】李郢 

潮落空江洲渚生，知君已上富春亭。尝闻郭邑山多秀， 
更说官僚眼尽青。离别几宵魂耿耿，相思一座发星星。 
仙翁白石高歌调，无复松斋半夜听。知



   卷590_26 【故洛阳城】李郢 

胡兵一动朔方尘，不使銮舆此重巡。清洛但流呜咽水， 
上阳深锁寂寥春。云收少室初晴雨，柳拂中桥晚渡津。 
欲问升平无故老，凤楼回首落花频。知



   卷590_27 【紫极宫上元斋次呈诸道流】李郢 

碧简朝天章奏频，清宫仿佛降灵真。五龙金角向星斗， 
三洞玉音愁鬼神。风拂乱灯山磬□，露沾仙杏石坛春。 
明朝醮罢羽客散，尘土满城空世人。知



   卷590_28 【立春一日江村偶兴】李郢 

旧历年光看卷尽，立春何用更相催。江边野店寒无色， 
竹外孤村坐见梅。山雪乍晴岚翠起，渔家向晚笛声哀。 
南州近有秦中使，闻道胡兵索战来。知



   卷590_29 【立秋后自京归家】李郢 

篱落秋归见豆花，竹门当水岸横槎。松斋一雨宜清簟， 
佛室孤灯对绛纱。尽日抱愁跧似鼠，移时不动懒于蛇。 
西江近有鲈鱼否，张翰扁舟始到家。知



   卷590_30 【奉陪裴相公重阳日游安乐池亭】李郢 

绛霄轻霭翊三台，稽阮襟怀管乐才。莲沼昔为王俭府， 
菊篱今作孟嘉杯。宁知北阙元勋在，却引东山旧客来。 
自笑吐茵还酩酊，日斜空从绛衣回。知



   卷590_31 【浙河馆（一作暮春山行田家歇马）】李郢 

雨湿菰蒲斜日明，茅厨煮茧掉车声。青蛇上竹一种色， 
黄蝶隔溪无限情。何处樵渔将远饷，故园田土忆春耕。 
千峰万濑水潏潏，羸马此中愁独行。知



   卷590_32 【春日题山家】李郢 

偶与樵人熟，春残日日来。依冈寻紫蕨，挽树得青梅。 
燕静衔泥起，蜂喧抱蕊回。嫩茶重搅绿，新酒略炊醅。 
漠漠蚕生纸，涓涓水弄苔。丁香政堪结，留步小庭隈。知



   卷590_33 【江亭晚望】李郢 

碧天凉冷雁来疏，闲望江云思有馀。秋馆池亭荷叶后， 
野人篱落豆花初。无愁自得仙人术，多病能忘太史书。 
闻说故园香稻熟，片帆归去就鲈鱼。知



   卷590_34 【长安夜访澈上人】李郢 

关西木落夜霜凝，乌帽闲寻紫阁僧。松迥月光先照鹤， 
寺寒沟水忽生冰。琤琤晓漏喧秦禁，漠漠秋烟起汉陵。 
闻说天台旧禅处，石房独有一龛灯。知



   卷590_35 【送圆鉴上人游天台】李郢 

西岭草堂留不住，独携瓶锡向天台。霜清海寺闻潮至， 
日宴江船乞食回。华顶夜寒孤月落，石桥秋尽一僧来。 
灵溪道者相逢处，阴洞泠泠竹室开。知



   卷590_36 【送僧之台州】李郢 

独寻台岭闲游去，岂觉灵溪道里赊。三井应潮通海浪， 
五峰攒寺落天花。寒潭盥漱铜瓶洁，野店安禅锡杖斜。 
到日初寻石桥路，莫教云雨湿袈裟。知



   卷590_37 【伤贾岛无可】李郢 

却到京师事事伤，惠休归寂贾生亡。何人收得文章箧， 
独我来经苔藓房。一命未沾为逐客，万缘初尽别空王。 
萧萧竹坞斜阳在，叶覆闲阶雪拥墙。知



   卷590_38 【孔雀】李郢 

越鸟青春好颜色，晴轩入户看呫衣。一身金翠画不得， 
万里山川来者稀。丝竹惯听时独舞，楼台初上欲孤飞。 
刺桐花谢芳草歇，南国同巢应望归。知



   卷590_39 【秋晚寄题陆勋校书义兴禅居时淮南从事】李郢 

禅居秋草晚，萧索异前时。莲幕青云贵，翱翔绝后期。 
藓房柽架掩，山砌石盆欹。剑戟晨趋静，笙歌夜散迟。 
谷寒霜狖静，林晚磬虫悲。惠远烟霞在，方平杖履随。 
骨清须贵达，神重有威仪。万卒千蹄马，横鞭从信骑。古



   卷590_40 【酬王舍人雪中见寄】李郢 

三日柴门拥不开，阶庭平满白皑皑。
今朝踏作琼瑶迹，为有诗从凤沼来。



   卷590_41 【蝉】李郢 

饮蝉惊雨落高槐，山蚁移将入石阶。
若使秦楼美人见，还应一为拔金钗。



   卷590_42 【自水口入茶山】李郢 

蒨蒨红裙好女儿，相偎相倚看人时。
使君马上应含笑，横把金鞭为咏诗。



   卷590_43 【重游天台】李郢 

南国天台山水奇，石桥危险古来知。
龙潭直下一百丈，谁见生公独坐时。



   卷590_44 【山行】李郢 

小田微雨稻苗香，田畔清溪潏潏凉。
自忆东吴榜舟日，蓼花沟水半篙强。



   卷590_45 【上元日寄湖杭二从事】李郢 

恋别山灯忆水灯，山光水焰百千层。
谢公留赏山公唤，知入笙歌阿那朋。



   卷590_46 【寒食野望】李郢 

旧坟新陇哭多时，流世都堪几度悲。
乌鸟乱啼人未远，野风吹散白棠梨。



   卷590_47 【清明日题一公禅室】李郢 

山头兰若石楠春，山下清明烟火新。
此日何穷礼禅客，归心谁是恋禅人。



   卷590_48 【七夕寄张氏兄弟】李郢 

新秋牛女会佳期，红粉筵开玉馔时。
好与檀郎寄花朵，莫教清晓羡蛛丝。



   卷590_49 【春晚与诸同舍出城迎座主侍郎（一作郑颢诗）】李郢 

三十骅骝一哄尘，来时不锁杏园春。
东风柳絮轻如雪，应有偷游曲水人。



   卷590_50 【张郎中宅戏赠二首】李郢 

薄雪燕蓊紫燕钗，钗垂簏簌抱香怀。
一声歌罢刘郎醉，脱取明金压绣鞋。

谢家青妓邃重关，谁省春风见玉颜。
闻道彩鸾三十六，一双双对碧池莲。



   卷590_51 【醉送】李郢 

江梅冷艳酒清光，急拍繁弦醉画堂。
无限柳条多少雪，一将春恨付刘郎。



   卷590_52 【晓井】李郢 

桐阴覆井月斜明，百尺寒泉古甃清。
越女携瓶下金索，晓天初放辘轳声。



   卷590_53 【南池】李郢 

小男供饵妇搓丝，溢榼香醪倒接z5。
日出两竿鱼正食，一家欢笑在南池。



   卷590_54 【偶作】李郢 

一杯正发吟哦兴，两盏还生去住愁。
何似全家上船去，酒旗多处即淹留。



   卷590_55 【画鼓】李郢 

尝闻画鼓动欢情，及送离人恨鼓声。
两杖一挥行缆解，暮天空使别魂惊。



   卷590_56 【燕蓊花】李郢 

十二街中何限草，燕蓊尽欲占残春。
黄花扑地无穷极，愁杀江南去住人。



   卷590_57 【邵博士溪亭】李郢 

野茶无限春风叶，溪水千重返照波。
只去长桥三十里，谁人一解枉帆过。



   卷590_58 【小石上见亡友题处】李郢 

笋石清琤入紫烟，陆云题处是前年。
苔侵雨打依稀在，惆怅凉风树树蝉。



   卷590_59 【洞灵观流泉】李郢 

石上苔芜水上烟，潺湲声在观门前。
千岩万壑分流去，更引飞花入洞天。



   卷590_60 【送李判官】李郢 

津市停桡送别难，荧荧蜡炬照更阑。
东风万叠吹江月，谁伴袁褒宿夜滩。



   卷590_61 【宿杭州虚白堂】李郢 

秋月斜明虚白堂，寒蛩唧唧树苍苍。
江风彻晓不得睡，二十五声秋点长。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十一 
 
   
　 
　

　
 　



   卷591_1 【道林寺】崔珏 

临湘之滨麓之隅，西有松寺东岸无。松风千里摆不断， 
竹泉泻入于僧厨。宏梁大栋何足贵，山寺难有山泉俱。 
四时唯夏不敢入，烛龙安敢停斯须？远公池上种何物， 
碧罗扇底红鳞鱼。香阁朝鸣大法鼓，天宫夜转三乘书。 
野花市井栽不著，山鸡饮啄声相呼。金槛僧回步步影， 
石盆水溅联联珠。北临高处日正午，举手欲摸黄金乌。 
遥江大船小于叶，远村杂树齐如蔬。潭州城郭在何处， 
东边一片青模糊。今来古往人满地，劳生未了归丘墟。 
长卿之门久寂寞，五言七字夸规模。我吟杜诗清入骨， 
灌顶何必须醍醐。白日不照耒阳县，皇天厄死饥寒躯。 
明珠大贝采欲尽，蚌蛤空满赤沙湖。今我题诗亦无味， 
怀贤览古成长吁。不如兴罢过江去，已有好月明归途。知



   卷591_2 【美人尝茶行】崔珏 

云鬟枕落困春泥，玉郎为碾瑟瑟尘。闲教鹦鹉啄窗响， 
和娇扶起浓睡人。银瓶贮泉水一掬，松雨声来乳花熟。 
朱唇啜破绿云时，咽入香喉爽红玉。明眸渐开横秋水， 
手拨丝簧醉心起。台时却坐推金筝，不语思量梦中事。古



   卷591_3 【门前柳】崔珏 

门前蜀柳□知春，风淡暖烟愁杀人。将谓只栽郡楼下， 
不知迤逦连南津。南津柳色连南市，南市戎州三百里。 
夷陬蛮落相连接，故乡莫道心先死。我今帝里尚有家， 
门前嫩柳插仙霞。晨沾太一坛边雨，暮宿凤凰城里鸦。 
别来三载当谁道，门前年年绿阴好。春来定解飞雪花， 
雨后还应庇烟草。忆昔当年栽柳时，新芽茁茁嫌生迟。 
如今宛转稊著地，常向绿阴劳梦思。不道彼树好， 
不道此树恶。试将此意问野人，野人尽道生处乐。 
为报门前杨柳栽，我应来岁当归来。纵令树下能攀折， 
白发如丝心似灰。知



   卷591_4 【岳阳楼晚望】崔珏 

乾坤千里水云间，钓艇如萍去复还。楼上北风斜卷席， 
湖中西日倒衔山。怀沙有恨骚人往，鼓瑟无声帝子闲。 
何事黄昏尚凝睇，数行烟树接荆蛮。知



   卷591_5 【哭李商隐】崔珏 

成纪星郎字义山，适归高壤抱长叹。词林枝叶三春尽， 
学海波澜一夜干。风雨已吹灯烛灭，姓名长在齿牙寒。 
只应物外攀琪树，便著霓裳上绛坛。知

虚负凌云万丈才，一生襟抱未曾开。鸟啼花落人何在， 
竹死桐枯凤不来。良马足因无主踠，旧交心为绝弦哀。 
九泉莫叹三光隔，又送文星入夜台。主



   卷591_6 【和友人鸳鸯之什】崔珏 

翠鬣红衣舞夕晖，水禽情似此禽稀。暂分烟岛犹回首， 
只渡寒塘亦共飞。映雾乍迷珠殿瓦，逐梭齐上玉人机。 
采莲无限兰桡女，笑指中流羡尔归。主

寂寂春塘烟晚时，两心和影共依依。溪头日暖眠沙稳， 
渡口风寒浴浪稀。翡翠莫夸饶彩饰，鸊鹈须羡好毛衣。 
兰深芷密无人见，相逐相呼何处归。斋

舞鹤翔鸾俱别离，可怜生死两相随。红丝毳落眠汀处， 
白雪花成蹙浪时。琴上只闻交颈语，窗前空展共飞诗。 
何如相见长相对，肯羡人间多所思。古



   卷591_7 【有赠】崔珏 

莫道妆成断客肠，粉胸绵手白莲香。烟分顶上三层绿， 
剑截眸中一寸光。舞胜柳枝腰更软，歌嫌珠贯曲犹长。 
虽然不似王孙女，解爱临邛卖赋郎。古

锦里芬芳少佩兰，风流全占似君难。心迷晓梦窗犹暗， 
粉落香肌汗未干。两脸夭桃从镜发，一眸春水照人寒。 
自嗟此地非吾土，不得如花岁岁看。知



   卷591_8 【和人听歌】崔珏 

气吐幽兰出洞房，乐人先问调宫商。声和细管珠才转， 
曲度沉烟雪更香。公子不随肠万结，离人须落泪千行。 
巫山唱罢行云过，犹自微尘舞画梁。知

红脸初分翠黛愁，锦筵歌板拍清秋。一楼春雪和尘落， 
午夜寒泉带雨流。座上美人心尽死，尊前旅客泪难收。 
莫辞更送刘郎酒，百斛明珠异日酬。主



   卷591_9 【水晶枕】崔珏 

千年积雪万年冰，掌上初擎力不胜。南国旧知何处得， 
北方寒气此中凝。黄昏转烛萤飞沼，白日褰帘水在簪。 
蕲簟蜀琴相对好，裁诗乞与涤烦襟。主



   卷591_10 【席间咏琴客】崔珏 

七条弦上五音寒，此艺知音自古难。
唯有河南房次律，始终怜得董庭兰。



   卷591_11 【句】崔珏 

楚王宫地罗含宅，赖许时时听法来。（早梅赠李商隐。 
见《商隐集注》）知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十二 
 
   
　 
　

　
 　



   卷592_1 【徒相逢】曹邺 

江边野花不须采，梁头野燕不用亲。
西施本是越溪女，承恩不荐越溪人。



   卷592_2 【杂诫】曹邺 

带香入鲍肆，香气同鲍鱼。未入犹可悟，已入当何如。古



   卷592_3 【捕渔谣】曹邺 

天子好征战，百姓不种桑。天子好年少，无人荐冯唐。 
天子好美女，夫妇不成双。知



   卷592_4 【四怨三愁五情诗十二首·一怨】曹邺 

美人如新花，许嫁还独守。岂无青铜镜，终日自疑丑。斋



   卷592_5 【四怨三愁五情诗十二首·二怨】曹邺 

庭花已结子，岩花犹弄色。谁令生处远，用尽春风力。知



   卷592_6 【四怨三愁五情诗十二首·三怨】曹邺 

短鬟一如螓，长眉一如蛾。相共棹莲舟，得花不如他。斋



   卷592_7 【四怨三愁五情诗十二首·四怨】曹邺 

手推呕哑车，朝朝暮暮耕。未曾分得谷，空得老农名。知



   卷592_8 【四怨三愁五情诗十二首·一愁】曹邺 

远梦如水急，白发如草新。归期待春至，春至还送人。斋



   卷592_9 【四怨三愁五情诗十二首·二愁】曹邺 

涧草短短青，山月朗朗明。此夜目不掩，屋头乌啼声。知



   卷592_10 【四怨三愁五情诗十二首·三愁】曹邺 

别家鬓未生，到城鬓似发。朝朝临川望，灞水不入越。斋



   卷592_11 【四怨三愁五情诗十二首·一情】曹邺 

东西是长江，南北是官道。牛羊不恋山，只恋山中草。知



   卷592_12 【四怨三愁五情诗十二首·二情】曹邺 

阿娇生汉宫，西施住南国。专房莫相妒，各自有颜色。斋



   卷592_13 【四怨三愁五情诗十二首·三情】曹邺 

蛱蝶空中飞，夭桃庭中春。见他夫妇好，有女初嫁人。知



   卷592_14 【四怨三愁五情诗十二首·四情】曹邺 

槟榔自无柯，椰叶自无阴。常羡庭边竹，生笋高于林。斋



   卷592_15 【四怨三愁五情诗十二首·五情】曹邺 

野雀空城饥，交交复飞飞。勿怪官仓粟，官仓无空时。知



   卷592_16 【寄刘驾】曹邺 

一川草色青袅袅，绕屋水声如在家。
怅望美人不携手，墙东又发数枝花。



   卷592_17 【风人体】曹邺 

出门行一步，形影便相失。何况大堤上，骢马如箭疾。 
夜夜如织妇，寻思待成匹。郎只不在家，在家亦如出。 
将金与卜人，谲道远行吉。念郎缘底事，不具天与日。斋



   卷592_18 【杏园即席上同年】曹邺 

岐路不在天，十年行不至。一旦公道开，青云在平地。 
枕上数声鼓，衡门已如市。白日探得珠，不待骊龙睡。 
匆匆出九衢，僮仆颜色异。故衣未及换，尚有去年泪。 
晴阳照花影，落絮浮野翠。对酒时忽惊，犹疑梦中事。 
自怜孤飞鸟，得接鸾凤翅。永怀共济心，莫起胡越意。知



   卷592_19 【恃宠】曹邺 

二月树色好，昭仪正骄奢。恐君爱阳艳，斫却园中花。 
三十六宫女，髻鬟各如鸦。君王心所怜，独自不见瑕。 
台上红灯尽，未肯下金车。一笑不得所，尘中悉无家。 
飞燕身更轻，何必恃容华。古



   卷592_20 【题女郎庙】曹邺 

数点烟香出庙门，女娥飞去影中存。
年年岭上春无主，露泣花愁断客魂。



   卷592_21 【四望楼】曹邺 

背山见楼影，应合与山齐。座上日已出，城中未鸣鸡。 
无限燕赵女，吹笙上金梯。风起洛阳东，香过洛阳西。 
公子长夜醉，不闻子规啼。主



   卷592_22 【筑城三首】曹邺 

郎有蘼芜心，妾有芙蓉质。不辞嫁与郎，筑城无休日。古

呜呜啄人鸦，轧轧上城车。力尽土不尽，得归亦无家。斋

筑人非筑城，围秦岂围我。不知城上土，化作宫中火。主



   卷592_23 【奉命齐州推事毕寄本府尚书】曹邺 

越鸟栖不定，孤飞入齐乡。日暮天欲雨，那兼羽翎伤。 
州民言刺史，蠹物甚于蝗。受命大执法，草草是行装。 
仆隶皆分散，单车驿路长。四顾无相识，奔驰若投荒。 
重门下长锁，树影空过墙。驱囚绕廊屋，bb々如牛羊。 
狱吏相对语，簿书堆满床。敲枷打锁声，终日在目旁。 
既舍三山侣，来馀五斗粮。忍学空城雀，潜身入官仓。 
国中天子令，头上白日光。曲木用处多，不如直为梁。 
恐孤食恩地，昼夜心不遑。仲夏天气热，鬓须忽成霜。 
社鼠不可灌，城狐不易防。偶于擒纵间，尽得见否臧。 
截断奸吏舌，擘开冤人肠。明朝向西望，走马归汶阳。斋



   卷592_24 【北郭闲思】曹邺 

山前山后是青草，尽日出门还掩门。
每思骨肉在天畔，来看野翁怜子孙。



   卷592_25 【战城南】曹邺 

千金画阵图，自为弓剑苦。杀尽田野人，将军犹爱武。 
性命换他恩，功成谁作主。凤凰楼上人，夜夜长歌舞。主



   卷592_26 【自退】曹邺 

寒女面如花，空寂常对影。况我不嫁容，甘为瓶堕井。古



   卷592_27 【早起】曹邺 

月堕沧浪西，门开树无影。此时归梦阑，立在梧桐井。主



   卷592_28 【古相送】曹邺 

行人卜去期，白发根已出。执君青松枝，空数别来日。 
心如七夕女，生死难再匹。且愿车声迫，莫使马行疾。 
巫山千丈高，亦恐梦相失。主



   卷592_29 【甲第】曹邺 

游人未入门，花影出门前。将军来此住，十里无荒田。古



   卷592_30 【望不来】曹邺 

见花忆郎面，常愿花色新。为郎容貌好，难有相似人。主



   卷592_31 【官仓鼠】曹邺 

官仓老鼠大如斗，见人开仓亦不走。
健儿无粮百姓饥，谁遣朝朝入君口。



   卷592_32 【题濮庙】曹邺 

晓祭瑶斋夜扣钟，鳌头风起浪重重。人间直有仙桃种， 
海上应无肉马踪。赤水梦沈迷象罔，翠华恩断泣芙蓉。 
不知皇帝三宫驻，始向人间著衮龙。古



   卷592_33 【偶题】曹邺 

白玉先生多在市，青牛道士不居山。
但能共得丹田语，正是忙时身亦闲。



   卷592_34 【登岳阳楼有怀寄座主相公】曹邺 

南登岳阳楼，北眺长安道。不见升平里，千山树如草。 
骨肉在南楚，沈忧起常早。白社愁成空，秋芜待谁扫。 
常闻诗人语，西子不宜老。赖识丹元君，时来语蓬岛。主



   卷592_35 【出关】曹邺 

山上黄犊走避人，山下女郎歌满野。
我独南征恨此身，更有无成出关者。



   卷592_36 【将赴天平职书怀寄翰林从兄】曹邺 

居处绝人事，门前雀罗施。谁遣辟书至，仆隶皆展眉。 
匹马渡河洛，西风飘路岐。手执王粲笔，闲吟向旌旗。 
香晚翠莲动，吟馀红烛移。开口啖酒肉，将何报相知。 
况我魏公子，相顾不相疑。岂学官仓鼠，饱食无所为。 
白露沾碧草，芙蓉落清池。自小不到处，全家忽如归。 
吾宗处清切，立在白玉墀。方得一侍座，单车又星飞。 
愿将门底水，永托万顷陂。古



   卷592_37 【贺雪寄本府尚书】曹邺 

雨雪不顺时，阴阳失明晦。麦根半成土，农夫泣相对。 
我公诚诉天，天地忽已泰。长飙卷白云，散落群峰外。 
拂砌花影明，交宫鹤翎碎。宿鸟晨不飞，犹疑月光在。 
碧树香尽发，蠹虫声渐退。有客怀兔园，吟诗绕城内。斋



   卷592_38 【寄嵩阳道人】曹邺 

三山浮海倚蓬瀛，路入真元险尽平。华表千年孤鹤语， 
人间一梦晚蝉鸣。将龙逐虎神初王，积火焚心气渐清。 
见说嵩阳有仙客，欲持金简问长生。斋



   卷592_39 【去不返】曹邺 

寒女不自知，嫁为公子妻。亲情未识面，明日便东西。 
但得上马了，一去头不回。双轮如鸟飞，影尽东南街。 
九重十二门，一门四扇开。君从此路去，妾向此路啼。 
但得见君面，不辞插荆钗。主



   卷592_40 【送进士下第归南海】曹邺 

数片红霞映夕阳，揽君衣袂更移觞。行人莫叹碧云晚， 
上国每年春草芳。雪过蓝关寒气薄，雁回湘浦怨声长。 
应无惆怅沧波远，十二玉楼非我乡。主



   卷592_41 【送厉图南下第归澧州】曹邺 

当春人尽归，我独无归计。送君自多感，不是缘下第。 
君看山上草，尽有干云势。结根既不然，何必更掩袂。 
澧水鲈鱼贱，荆门杨柳细。勿为阳艳留，此处有月桂。 
言毕尊未干，十二门欲闭。伫立望不见，登高更流涕。 
吟君别我诗，怅望水烟际。古



   卷592_42 【思不见】曹邺 

但见出门踪，不见入门迹。却笑山头女，无端化为石。主



   卷592_43 【贵宅】曹邺 

入门又到门，到门戟相对。玉箫声尚远，疑似人不在。 
公子厌花繁，买药栽庭内。望远不上楼，窗中见天外。 
此地日烹羊，无异我食菜。自是愁人眼，见之若奢泰。主



   卷592_44 【下第寄知己】曹邺 

长安孟春至，枯树花亦发。忧人此时心，冷若松上雪。 
自知才不堪，岂敢频泣血。所痛无罪者，明时屡遭刖。 
故山秋草多，一卷成古辙。夜来远心起，梦见潇湘月。 
大贤冠盖高，何事怜屑屑。不令伤弓鸟，日暮飞向越。 
闻知感激语，胸中如有物。举头望青天，白日头上没。 
归来通济里，开户山鼠出。中庭广寂寥，但见薇与蕨。 
无虑数尺躯，委作泉下骨。唯愁揽清镜，不见昨日发。 
愿怜闺中女，晚嫁唯守节。勿惜四座言，女巧难自说。知



   卷592_45 【吴宫宴】曹邺 

吴宫城阙高，龙凤遥相倚。四面铿鼓钟，中央列罗绮。 
春风时一来，兰麝闻数里。三度明月落，青娥醉不起。 
江头铁剑鸣，玉座成荒垒。适来歌舞处，未知身是鬼。知



   卷592_46 【长相思】曹邺 

翦妾身上巾，赠郎伤妾神。郎车不暂停，妾貌宁长春。 
春天无停雪，沧海无停津。遣妾空床梦，夜夜随车轮。主



   卷592_47 【长城下】曹邺 

远水犹归壑，征人合忆乡。泣多盈袖血，吟苦满头霜。 
楚国连天浪，衡门到海荒。何当生燕羽，时得近雕梁。斋



   卷592_48 【成名后献恩门】曹邺 

为物稍有香，心遭蠹虫啮。平人登太行，万万车轮折。 
一辞桂岭猿，九泣东门月。年年孟春时，看花不如雪。 
僻居城南隅，颜子须泣血。沉埋若九泉，谁肯开口说。 
辛勤学机杼，坐对秋灯灭。织锦花不常，见之尽云拙。 
自怜孤生竹，出土便有节。每听浮竞言，喉中似无舌。 
忽然风雷至，惊起池中物。拔上青云巅，轻如一毫发。 
珑珑金锁甲，稍稍城乌绝。名字如鸟飞，数日便到越。 
幽兰生虽晚，幽香亦难歇。何以保此身，终身事无缺。主



   卷592_49 【赠道师】曹邺 

举世皆问人，唯师独求己。一马无四蹄，顷刻行千里。 
应笑北原上，丘坟乱如蚁。斋



   卷592_50 【入关】曹邺 

衡门亦无路，何况入西秦。灸病不得穴，徒为采艾人。知



   卷592_51 【听刘尊师弹琴】曹邺 

曾于清海独闻蝉，又向空庭夜听泉。
不似斋堂人静处，秋声长在七条弦。



   卷592_52 【题山居】曹邺 

扫叶煎茶摘叶书，心闲无梦夜窗虚。
只应光武恩波晚，岂是严君恋钓鱼。



   卷592_53 【关试前送进士姚潜下第归南阳】曹邺 

马嘶残日没残霞，二月东风便到家。
莫羡长安占春者，明年始见故园花。



   卷592_54 【浐川寄进士刘驾】曹邺 

我家不背水，君身不向越。自是相忆苦，忽如经年别。 
山家草木寒，石上有残雪。美人望不见，迢迢云中月。古



   卷592_55 【翠孤至渚宫寄座主相公】曹邺 

万里一孤舟，春行夏方到。骨肉尽单羸，沉忧满怀抱。 
羁孤相对泣，性命不相保。开户山鼠惊，虫声乱秋草。 
白菌缘屋生，黄蒿拥篱倒。对此起长嗟，芳年亦须老。 
恩门为宰相，出入用天道。忽于摧落间，收得青松操。 
全家到江陵，屋虚风浩浩。中肠自相伐，日夕如寇盗。 
其下有孤侄，其上有孀嫂。黄粮贱于土，一饭常不饱。 
天斜日光薄，地湿虫叫噪。惟恐道忽消，形容益枯槁。 
古人于黄雀，岂望白环报。奉答恩地恩，何惭以诚告。斋



   卷592_56 【早秋宿田舍】曹邺 

涧草疏疏萤火光，山月朗朗枫树长。
南村犊子夜声急，应是栏边新有霜。



   卷592_57 【旅次岳阳寄京中亲故】曹邺 

君山南面浪连天，一客愁心两处悬。身逐片帆归楚泽， 
魂随流水向秦川。月回浦北千寻雪，树出湖东几点烟。 
更欲登楼向西望，北风催上洞庭船。知



   卷592_58 【题舒乡】曹邺 

功名若及鸱夷子，必拟将舟泛洞庭。
柳色湖光好相待，我心非醉亦非醒。



   卷592_59 【碧寻宴上有怀知己】曹邺 

荻花芦叶满溪流，一簇笙歌在水楼。金管曲长人尽醉， 
玉簪恩重独生愁。女萝力弱难逢地，桐树心孤易感秋。 
莫怪当欢却惆怅，全家欲上五湖舟。斋



   卷592_60 【从天平节度使游平流园】曹邺 

池塘静于寺，俗事不到眼。下马如在山，令人忽疏散。 
明公有高思，到此遂长返。乘兴挈一壶，折荷以为盏。 
入竹藤似蛇，侵墙水成藓。幽鸟不识人，时来拂冠冕。 
沿流路若穷，及行路犹远。洞中已云夕，洞口天未晚。 
自怜不羁者，写物心常简。翻愁此兴多，引得嵇康懒。知



   卷592_61 【故人寄茶（一作李德裕诗）】曹邺 

剑外九华英，缄题下玉京。开时微月上，碾处乱泉声。 
半夜招僧至，孤吟对月烹。碧沈霞脚碎，香泛乳花轻。 
六腑睡神去，数朝诗思清。月馀不敢费，留伴肘书行。知



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十三 
 
   
　 
　

　
 　



   卷593_1 【东武吟】曹邺 

心如山上虎，身若仓中鼠。惆怅倚市门，无人与之语。 
夜宴李将军，欲望心相许。何曾听我言，贪谑邯郸女。 
独上黄金台，凄凉泪如雨。古



   卷593_2 【蓟北门行（一本作出自蓟北门行）】曹邺 

长河冻如石，征人夜中戍。但恐筋力尽，敢惮将军遇。 
古来死未歇，白骨碍官路。岂无一有功，可以高其墓。 
亲戚牵衣泣，悲号自相顾。死者虽无言，那堪生者悟。 
不如无手足，得见齿发暮。乃知七尺躯，却是速死具。斋



   卷593_3 【金井怨】曹邺 

西风吹急景，美人照金井。不见面上花，却恨井中影。知



   卷593_4 【姑苏台】曹邺 

南宫酒未销，又宴姑苏台。美人和泪去，半夜阊门开。 
相对正歌舞，笑中闻鼓鼙。星散九重门，血流十二街。 
一去成万古，台尽人不回。时闻野田中，拾得黄金钗。知



   卷593_5 【夜坐有怀】曹邺 

悄悄月出树，东南若微霜。愁人不成寐，五月夜亦长。 
佳期杳天末，骨肉不在旁。年华且有恨，厥体难久康。 
人言力耕者，岁旱亦有粮。吾道固如此，安得苦伥伥。知



   卷593_6 【寄监察从兄】曹邺 

我祖居邺地，邺人识文星。此地星已落，兼无古时城。 
古风既无根，千载难重生。空留建安书，传说七子名。 
贱子生桂州，桂州山水清。自觉心貌古，兼合古人情。 
因为二雅诗，出语有性灵。持来向长安，时得长者惊。 
芝草不为瑞，还共木叶零。恨如辙中土，终岁填不平。 
吾宗戴豸冠，忽然入西京。怜其羽翼单，抚若亲弟兄。 
松根已坚牢，松叶岂不荣。言罢眼无泪，心中如酒酲。知



   卷593_7 【乐府体】曹邺 

莲子房房嫩，菖蒲叶叶齐。共结池中根，不厌池中泥。斋



   卷593_8 【弃妇】曹邺 

嫁来未曾出，此去长别离。父母亦有家，羞言何以归。 
此日年且少，事姑常有仪。见多自成丑，不待颜色衰。 
何人不识宠，所嗟无自非。将欲告此意，四邻已相疑。斋



   卷593_9 【读李斯传】曹邺 

一车致三毂，本图行地速。不知驾驭难，举足成颠覆。 
欺暗尚不然，欺明当自戮。难将一人手，掩得天下目。 
不见三尺坟，云阳草空绿。斋



   卷593_10 【文宗陵】曹邺 

千年尧舜心，心成身已殁。始随苍梧云，不返苍龙阙。 
宫女衣不香，黄金赐白发。留此奉天下，所以无征伐。 
至今汨罗水，不葬大夫骨。斋



   卷593_11 【偶怀】曹邺 

开目不见路，常如夜中行。最贱不自勉，中涂与谁争。 
蓬为沙所危，还向沙上生。一年秋不熟，安得便废耕。 
颜子命未达，亦遇时人轻。斋



   卷593_12 【代罗敷诮使君】曹邺 

常言爱嵩山，别妾向东京。朝来见人说，却知在石城。 
未必菖蒲花，只向石城生。自是使君眼，见物皆有情。 
麋鹿同上山，莲藕同在泥。莫学天上日，朝东暮还西。斋



   卷593_13 【怨歌行】曹邺 

丈夫好弓剑，行坐说金吾。喜闻有行役，结束不待车。 
官田赠倡妇，留妾侍舅姑。舅姑皆已死，庭花半是芜。 
中妹寻适人，生女亦嫁夫。何曾寄消息，他处却有书。 
严风厉中野，女子心易孤。贫贱又相负，封侯意何如。主



   卷593_14 【南征怨】曹邺 

万浪东不回，昭王南征早。龙舟没何处，独树江上老。 
吾欲问水滨，宫殿已生草。斋



   卷593_15 【和潘安仁金谷集】曹邺 

太守龙为马，将军金作车。香飘十里风，风下绿珠歌。 
莫怪坐上客，叹君庭前花。明朝此池馆，不是石崇家。古



   卷593_16 【不可见】曹邺 

常闻贫贱夫，头白终相待。自从嫁黔娄，终岁长不在。 
君梦有双影，妾梦空四邻。常思劲北风，吹折双车轮。知



   卷593_17 【秦后作】曹邺 

大道不居谦，八荒安苟得。木中不生火，高殿祸顷刻。 
谁将白帝子，践我礼义域。空持拔山志，欲夺天地德。 
轵道人不回，壮士断消息。父母骨成薪，虫蛇自相食。 
鼎乱阴阳疑，战尽鬼神力。东郊龙见血，九土玄黄色。 
鼙鼓裂二景，妖星动中国。圆丘无日月，旷野失南北。 
徒流杀人血，神器终不忒。一马渡空江，始知贤者贼。主



   卷593_18 【薄命妾】曹邺 

薄命常恻恻，出门见南北。刘郎马蹄疾，何处去不得。 
泪珠不可收，虫丝不可织。知君绿桑下，更有新相识。斋



   卷593_19 【放歌行】曹邺 

莫唱放歌行，此歌临楚水。人皆恶此声，唱者终不已。 
三闾有何罪，不向枕上死。古



   卷593_20 【江西送人】曹邺 

八月江上楼，西风令人愁。携酒楼上别，尽见四山秋。 
但愁今日知，莫作他时疑。郎本不住此，无人泣望归。 
何水不生波，何木不改柯。遥知明日恨，不如今日多。 
将心速投人，路远人如何。斋



   卷593_21 【始皇陵下作】曹邺 

千金买鱼灯，泉下照狐兔。行人上陵过，却吊扶苏墓。 
累累圹中物，多于养生具。若使山可移，应将秦国去。 
舜殁虽在前，今犹未封树。斋



   卷593_22 【洛原西望】曹邺 

筑城畏不坚，城坚心自毁。秦树满平原，秦人不居此。 
犹为泣路者，无力报天子。古



   卷593_23 【赵城怀古】曹邺 

邯郸旧公子，骑马又鸣珂。手挥白玉鞭，不避五侯车。 
闲愁春日短，沽酒入倡家。一笑千万金，醉中赠秦娥。 
如今高原上，树树白杨花。古



   卷593_24 【代班姬】曹邺 

宠极多妒容，乘车上金阶。欻然赵飞燕，不语到日西。 
手把菖蒲花，君王唤不来。常嫌鬓蝉重，乞人白玉钗。 
君心无定波，咫尺流不回。后宫门不掩，每夜黄鸟啼。 
买得千金赋，花颜已如灰。斋



   卷593_25 【庭草】曹邺 

庭草根自浅，造化无遗功。低回一寸心，不敢怨春风。知



   卷593_26 【过白起墓】曹邺 

夷陵火焰灭，长平生气低。将军临老病，赐剑咸阳西。斋



   卷593_27 【对酒】曹邺 

爱酒知是僻，难与性相舍。未必独醒人，便是不饮者。 
晚岁无此物，何由住田野。古



   卷593_28 【续幽愤】曹邺 

繁霜作阴起，朱火乘夕发。清昼冷无光，兰膏坐销歇。 
惟公执天宪，身是台中杰。一逐楚大夫，何人为君雪。 
匆匆鬼方路，不许辞双阙。过门似他乡，举趾如遗辙。 
八月黄草生，洪涛入云热。危魂没太行，客吊空骨节。 
千年瘴江水，恨声流不绝。主



   卷593_29 【古词】曹邺 

高阙碍飞鸟，人言是君家。经年不归去，爱妾面上花。 
妾面虽有花，妾心非女萝。郎妻自不重，于妾欲如何。斋



   卷593_30 【和谢豫章从宋公戏马台送孔令谢病】曹邺 

碧树杳云暮，朔风自西来。佳人忆山水，置酒在高台。 
不必问流水，坐来日已西。劝君速归去，正及鹧鸪啼。古



   卷593_31 【送进士李殷下第游汾河】曹邺 

上国花照地，遣君向西征。旁人亦有恨，况复故人情。 
单车欲云去，别酒忽然醒。如何今夜梦，半作道路程。 
边士不好礼，全家住军城。城中鼓角严，旅客常夜惊。 
中有左记室，逢人眼光明。西门未归者，下马如到京。 
还应一开卷，为子心不平。殷勤说忠抱，壮志勿自轻。主



   卷593_32 【相思极（一作长相思）】曹邺 

妾颜与日空，君心与日新。三年得一书，犹在湘之滨。 
料君相轻意，知妾无至亲。况当受明礼，不令再嫁人。 
愿君从此日，化质为妾身。主



   卷593_33 【代谢玄晖新亭送范零陵】曹邺 

楚水洪无际，沧茫接天涯。相看不能语，独鸟下江蓠。 
蓬子悉有恋，蓬根却无期。车轮自不住，何必怨路岐。 
孟冬衣食薄，梦寐亦未遗。主



   卷593_34 【山中效陶】曹邺 

落第非有罪，兹山聊归止。山猿隔云住，共饮山中水。 
读书时有兴，坐石忘却起。西山忽然暮，往往遗巾履。 
经时一出门，兼候僮仆喜。常被山翁笑，求名岂如此。 
齿发老未衰，何如且求己。知



   卷593_35 【城南野居寄知己】曹邺 

奔走未到我，在城如在村。出门既无意，岂如常闭门。 
作诗二十载，阙下名不闻。无人为开口，君子独有言。 
身为苦寒士，一笑亦感恩。殷勤中途上，勿使车无轮。知



   卷593_36 【古莫买妾行】曹邺 

千扉不当路，未似开一门。若遣绿珠丑，石家应尚存。斋



   卷593_37 【霁后作（齐梁体）】曹邺 

新霁辨草木，晚塘明衣衿。乳燕不归宿，双双飞向林。 
微照露花影，轻云浮麦阴。无人可招隐，尽日登山吟。古



   卷593_38 【田家效陶】曹邺 

黑黍舂来酿酒饮，青禾刈了驱牛载。
大姑小叔常在眼，却笑长安在天外。



   卷593_39 【寄贾驰先辈】曹邺 

游子想万里，何必登高台。闻君燕女吟，如自蓟北来。 
长安高盖多，健马东西街。尽说蒿簪古，将钱买金钗。 
我祖西园事，言之独伤怀。如今数君子，如鸟无树栖。 
济水一入河，便与清流乖。闻君欲自持，勿使吾道低。知



   卷593_40 【送友人入塞】曹邺 

乱蓬无根日，送子入青塞。苍茫万里秋，如见原野大。 
鸟雀寒不下，山川迥相对。一马没黄云，登高望犹在。 
惊风忽然起，白日黯已晦。如何恨路长，出门天涯外。知



   卷593_41 【寄阳朔友人】曹邺 

桂林须产千株桂，未解当天影日开。
我到月中收得种，为君移向故园栽。



   卷593_42 【题广福岩】曹邺 

未有天地先融结，方广高深无丈尺。
书言不尽画难成，留与人间作奇特。



   卷593_43 【送曾德迈归宁宜春】曹邺 

湘东山水有清辉，袁水词人得意归。几府争驰毛义檄， 
一乡看侍老莱衣。筵开灞岸临清浅，路去蓝关入翠微。 
想到宜阳更无事，并将欢庆奉庭闱。知



   卷593_44 【送郑谷归宜春】曹邺 

无成归故国，上马亦高歌。况是飞鸣后，殊为喜庆多。 
暑销嵩岳雨，凉吹洞庭波。莫便闲吟去，须期接盛科。主



   卷593_45 【老圃堂（一作薛能诗）】曹邺 

邵平瓜地接吾庐，谷雨干时手自锄。
昨日春风欺不在，就床吹落读残书。



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十四 
 
   
　 
　

　
 　



   卷594_1 【登芜城】储嗣宗 

昔人登此地，丘垄已前悲。今日又非昔，春风能几时。知



   卷594_2 【沧浪峡（一作储光羲诗）】储嗣宗 

沧浪临古道，道上石成尘。自有沧浪峡，谁为无事人。斋



   卷594_3 【垓城】储嗣宗 

百战未言非，孤军惊夜围。山河意气尽，泪湿美人衣。知



   卷594_4 【南陂远望】储嗣宗 

闲门横古塘，红树已惊霜。独立望秋草，野人耕夕阳。 
孤烟起蜗舍，飞鹭下渔梁。唯有田家事，依依似故乡。主



   卷594_5 【宿玉箫宫】储嗣宗 

尘飞不到空，露湿翠微宫。鹤影石桥月，箫声松殿风。 
绿毛辞世女，白发入壶翁。借问烧丹处，桃花几遍红。斋



   卷594_6 【晚眺徐州延福寺】储嗣宗 

杉风振旅尘，晚景藉芳茵。片水明在野，万花深见人。 
静依归鹤思，远惜旧山春。今日惜携手，寄怀吟白蘋。古



   卷594_7 【宿甘棠馆】储嗣宗 

尘迹入门尽，悄然江海心。水声巫峡远，山色洞庭深。 
风桂落寒子，岚烟凝夕阴。前轩鹤归处，萝月思沈沈。知



   卷594_8 【和茅山高拾遗忆山中杂题五首·山泉】储嗣宗 

香味清机仙府回，萦纡乱石便流杯。
春风莫泛桃花去，恐引凡人入洞来。



   卷594_9 【和茅山高拾遗忆山中杂题五首·巢鹤】储嗣宗 

千万云间丁令威，殷勤仙骨莫先飞。
若逢茅氏传消息，贞白先生不久归。



   卷594_10 【和茅山高拾遗忆山中杂题五首·胡山】储嗣宗 

犬入五云音信绝，凤楼凝碧悄无声。
焚香古洞步虚夜，露湿松花空月明。



   卷594_11 【和茅山高拾遗忆山中杂题五首·小楼】储嗣宗 

松杉风外乱山青，曲几焚香对石屏。
空忆去年春雨后，燕泥时污太玄经。



   卷594_12 【和茅山高拾遗忆山中杂题五首·山邻】储嗣宗 

石桥春涧已归迟，梦入仙山山不知。
柱史从来非俗吏，青牛道士莫相疑。



   卷594_13 【送道士】储嗣宗 

泠然御风客，与道自浮沉。黄鹤有归语，白云无忌心。 
药炉经月净，天路入壶深。从此分杯后，相思何处寻。古



   卷594_14 【宿山馆】储嗣宗 

寂寞对衰草，地凉凝露华。蝉鸣月中树，风落客前花。 
山馆无宿伴，秋琴初别家。自怜千万里，笔砚寄生涯。知



   卷594_15 【入浮石山】储嗣宗 

斜日出门去，残花已过春。鸟声穿叶远，虎迹渡溪新。 
入洞几时路，耕田何代人。自惭非避俗，不敢问迷津。主



   卷594_16 【送人归故园】储嗣宗 

远节惨言别，况予心久违。从来忆家泪，今日送君归。 
野路正风雪，还乡犹布衣。里中耕稼者，应笑读书非。斋



   卷594_17 【得越中书】储嗣宗 

芳草离离思，悠悠春梦馀。池亭千里月，烟水一封书。 
诗想怀康乐，文应吊子胥。扁舟恋南越，岂独为鲈鱼。古



   卷594_18 【秋墅】储嗣宗 

欲暮候樵者，望山空翠微。虹随馀雨散，鸦带夕阳归。 
穷巷长秋草，孤村时捣衣。谁知多病客，寂寞掩柴扉。知



   卷594_19 【哭彭先生】储嗣宗 

谷口溪声客自伤，那堪呜咽吊残阳。空阶鹤恋丹青影， 
秋雨苔封白石床。主祭孤儿初学语，无媒旅榇未还乡。 
门人远赴心丧夜，月满千山旧草堂。知



   卷594_20 【和顾非熊先生题茅山处士闲居】储嗣宗 

归耕地肺绝尘喧，匣里青萍未报恩。浊酒自怜终日醉， 
古风时得野人言。鸟啼碧树闲临水，花满青山静掩门。 
唯有阶前芳草色，年年惆怅忆王孙。知



   卷594_21 【长安怀古】储嗣宗 

祸稔萧墙终不知，生人力屈尽边陲。赤龙已赴东方暗， 
黄犬徒怀上蔡悲。面缺崩城山寂寂，土埋冤骨草离离。 
秋风解怨扶苏死，露泣烟愁红树枝。知



   卷594_22 【过王右丞书堂二首】储嗣宗 

澄潭昔卧龙，章句世为宗。独步声名在，千岩水石空。 
野禽悲灌木，落日吊清风。后学攀遗址，秋山闻草虫。主

万树影参差，石床藤半垂。萤光虽散草，鸟迹尚临池。 
风雅传今日，云山想昔时。感深苏属国，千载五言诗。古



   卷594_23 【孤雁】储嗣宗 

孤雁暮飞急，萧萧天地秋。关河正黄叶，消息断青楼。 
湘渚烟波远，骊山风雨愁。此时万里道，魂梦绕沧洲。知



   卷594_24 【赠隐者】储嗣宗 

尽室居幽谷，乱山为四邻。雾深知有术，窗静似无人。 
鹤语松上月，花明云里春。生涯更何许，尊酒与垂纶。主



   卷594_25 【早春怀薛公裕】储嗣宗 

幽独自成愚，柴门日渐芜。陆机初入洛，孙楚又游吴。 
失意怨杨柳，异乡闻鹧鸪。相思复相望，春草满南湖。斋



   卷594_26 【村月】储嗣宗 

月午篱南道，前村半隐林。田翁独归处，荞麦露花深。知



   卷594_27 【早春】储嗣宗 

野树花初发，空山独见时。踟蹰历阳道，乡思满南枝。斋



   卷594_28 【送友人游吴】储嗣宗 

吴山青楚吟，草色异乡心。一酌水边酒，数声花下琴。 
登楼旧国远，探穴九疑深。更想逢秋节，那堪闻夜砧。古



   卷594_29 【赠别】储嗣宗 

兰泽伤秋色，临风远别期。东城草虽绿，南浦柳无枝。 
直道岂易枉，暗投谁不疑。因君问行役，有泪湿江蓠。知



   卷594_30 【经故人旧居】储嗣宗 

万里访遗尘，莺声泪湿巾。古书无主散，废宅与山邻。 
宿草风悲夜，荒村月吊人。凄凉问残柳，今日为谁春。主



   卷594_31 【随边使过五原】储嗣宗 

偶逐星车犯虏尘，故乡常恐到无因。
五原西去阳关废，日漫平沙不见人。



   卷594_32 【春怀寄秣陵知友】储嗣宗 

庐江城外柳堪攀，万里行人尚未还。
借问景阳台下客，谢家谁更卧东山。



   卷594_33 【宋州月夜感怀】储嗣宗 

雁池衰草露沾衣，河水东流万事微。
寂寞青陵台上月，秋风满树鹊南飞。



   卷594_34 【吴宫】储嗣宗 

荒台荆棘多，忠谏竟如何。细草迷宫巷，闲花误绮罗。 
前溪徒自绿，子夜不闻歌。怅望清江暮，悠悠东去波。知



   卷594_35 【春游望仙谷】储嗣宗 

清无车马尘，深洞百花春。鸡犬疑沾药，耕桑似避秦。 
登山采樵路，临水浣纱人。若得心无事，移家便卜邻。主



   卷594_36 【圣女祠】储嗣宗 

石屏苔色凉，流水绕祠堂。巢鹊疑天汉，潭花似镜妆。 
神来云雨合，神去蕙兰香。不复闻双佩，山门空夕阳。斋



   卷594_37 【宿范水】储嗣宗 

行人倦游宦，秋草宿湖边。露湿芙蓉渡，月明渔网船。 
寒机深竹里，远浪到门前。何处思乡甚，歌声闻采莲。古



   卷594_38 【送顾陶校书归钱塘】储嗣宗 

清苦月偏知，南归瘦马迟。橐轻缘换酒，发白为吟诗。 
水色西陵渡，松声伍相祠。圣朝思直谏，不是挂冠时。知



   卷594_39 【题云阳高少府衙斋】储嗣宗 

大隐能兼济，轩窗逐胜开。远含云水思，深得栋梁材。 
吏散山逾静，庭闲鸟自来。更怜幽砌色，秋雨长莓苔。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十五 
 
   
　 
　

　
 　



   卷595_1 【早春山行】于武陵 

江草暖初绿，雁行皆北飞。异乡那久客，野鸟尚思归。 
十载过如梦，素心应已违。行行家渐远，更苦得书稀。主



   卷595_2 【宿友生林居因怀贾区】于武陵 

绕屋树森森，多栖紫阁禽。暂过当永夜，微得话前心。 
入楚行应远，经湘恨必深。那堪对寒烛，更赋别离吟。斋



   卷595_3 【赠卖松人】于武陵 

入市虽求利，怜君意独真。劚将寒涧树，卖与翠楼人。 
瘦叶几经雪，淡花应少春。长安重桃李，徒染六街尘。古



   卷595_4 【友人南游不回因而有寄】于武陵 

相思春树绿，千里亦依依。鄠杜月频满，潇湘人未归。 
桂花风半落，烟草蝶双飞。一别无消息，水南车迹稀。知



   卷595_5 【送酂县董明府之任】于武陵 

南北行已久，怜君知苦辛。万家同草木，三载得阳春。 
东道听游子，夷门歌主人。空持语相送，应怪不沾巾。主



   卷595_6 【山上树】于武陵 

日暖上山路，鸟啼知已春。忽逢幽隐处，如见独醒人。 
石冷开常晚，风多落亦频。樵夫应不识，岁久伐为薪。斋



   卷595_7 【长信宫二首】于武陵 

簟凉秋气初，长信恨何如。拂黛月生指，解鬟云满梳。 
一从悲画扇，几度泣前鱼。坐听南宫乐，凉风摇翠裾。古

一失辇前恩，绮罗生暗尘。惟应深夜月，独伴向隅人。 
长信翠蛾老，昭阳红粉新。君心似秋节，不使草长春。主



   卷595_8 【洛阳道】于武陵 

浮世若浮云，千回故复新。旋添青草冢，更有白头人。 
岁暮容将老，雪晴山欲春。行行车与马，不尽洛阳尘。斋



   卷595_9 【东门路】于武陵 

东门车马路，此路在浮沉。白日若不落，红尘应更深。 
从来名利地，皆起是非心。所以青青草，年年生汉阴。古



   卷595_10 【江楼春望】于武陵 

楼下长江路，舟车昼不闲。鸟声非故国，春色是他山。 
一望云复水，几重河与关。愁心随落日，万里各西还。知



   卷595_11 【洛中晴望】于武陵 

九陌尽风尘，嚣嚣昼复昏。古今人不断，南北路长存。 
叶落上阳树，草衰金谷园。乱鸦归未已，残日半前轩。主



   卷595_12 【西归】于武陵 

不系与舟闲，悠悠吴楚间。羞将新白发，却到旧青山。 
一叶忽离树，几人同入关。长安家尚在，秋至又西还。斋



   卷595_13 【南游】于武陵 

穷秋几日雨，处处生苍苔。旧国寄书后，凉天方雁来。 
露繁山草湿，洲暖水花开。去尽同行客，一帆犹未回。古



   卷595_14 【南游有感】于武陵 

杜陵无厚业，不得驻车轮。重到曾游处，多非旧主人。 
东风千岭树，西日一洲蘋。又渡湘江去，湘江水复春。知



   卷595_15 【夜泊湘江】于武陵 

北风吹楚树，此地独先秋。何事屈原恨，不随湘水流。 
凉天生片月，竟夕伴孤舟。一作南行客，无成空白头。主



   卷595_16 【客中】于武陵 

楚人歌竹枝，游子泪沾衣。异国久为客，寒宵频梦归。 
一封书未返，千树叶皆飞。南过洞庭水，更应消息稀。斋



   卷595_17 【夜寻僧不遇（一作夜寻僧，僧游山未归）】于武陵 

数歇度烟水，渐非尘俗间。泉声入秋寺，月色遍寒山。 
石路几回雪，竹房犹闭关。不知双树客，何处与云闲。古



   卷595_18 【访道者不遇（一作访僧不遇）】于武陵 

人间惟此路，长得绿苔衣。及户无行迹，游方应未归。 
平生无限事，到此尽知非。独倚松门久，阴云昏翠微。知



   卷595_19 【赠王隐者山居（一作赠隐者）】于武陵 

石室扫无尘，人寰与此分。飞来南浦树，半是华山云。 
浮世几多事，先生应不闻。寒山满西日，空照雁成群。主



   卷595_20 【寄北客】于武陵 

穷边足风惨，何处醉楼台。家去几千里，月圆十二回。 
寒阡随日远，雪路向城开。游子久无信，年年空雁来。斋



   卷595_21 【寄友人】于武陵 

长安清渭东，游子迹重重。此去红尘路，难寻君马踪。 
昔时轻一别，渐老贵相逢。应恋嵩阳住，嵩阳饶古松。古



   卷595_22 【夜与故人别】于武陵 

白日去难驻，故人非旧容。今宵一别后，何处更相逢。 
过楚水千里，到秦山几重。语来天又晓，月落满城钟。知



   卷595_23 【别故人】于武陵 

行子与秋叶，各随南北风。虽非千里别，还阻一宵同。 
过尽少年日，尚如长转蓬。犹为布衣客，羞入故关中。主



   卷595_24 【送客东归】于武陵 

一听游子歌，秋计觉蹉跎。四海少平地，百川无定波。 
共惊年已暮，俱向客中多。又驾征轮去，东归事若何。斋



   卷595_25 【过侯王故第】于武陵 

过此一酸辛，行人泪有痕。独残新碧树，犹拥旧朱门。 
歌歇云初散，檐空燕尚存。不知弹铗客，何处感新恩。古



   卷595_26 【孤云】于武陵 

南北各万里，有云心更闲。因风离海上，伴月到人间。 
洛浦少高树，长安无旧山。裴回不可驻，漠漠又空还。知



   卷595_27 【远水】于武陵 

悔作望南浦，望中生远愁。因知人易老，为有水东流。 
欲附故乡信，不逢归客舟。萋萋两岸草，又度一年秋。主



   卷595_28 【咏蝉（一作客中闻早蝉）】于武陵 

江头一声起，芳岁已难留。听此高林上，遥知故国秋。 
应催风落叶，似劝客回舟。不是新蝉苦，年年自有愁。斋



   卷595_29 【感情】于武陵 

青山长寂寞，南望独高歌。四海故人尽，九原新垄多。 
西沉浮世日，东注逝川波。不使年华驻，此生能几何。古



   卷595_30 【早春日山居寄城郭知己】于武陵 

阳和潜发荡寒阴，便使川原景象新。入户风泉声沥沥， 
当轩云岫色沈沈。残云带雨轻飘雪，嫩柳含烟小绽金。 
虽有眼前诗酒兴，遨游争得称闲心。古



   卷595_31 【劝酒】于武陵 

劝君金屈卮，满酌不须辞。花发多风雨，人生足别离。主



   卷595_32 【感怀（一作感情，以下一本俱作于邺诗）】于武陵 

东风吹草色，空使客蹉跎。不设太平险，更应游子多。 
几伤行处泪，一曲醉中歌。尽向青门外，东随渭水波。斋



   卷595_33 【友人亭松】于武陵 

俯仰不能去，如逢旧友同。曾因春雪散，见在华山中。 
何处有明月，访君听远风。相将归未得，各占石岩东。古



   卷595_34 【游中梁山】于武陵 

僻地好泉石，何人曾陆沈。不知青嶂外，更有白云深。 
因此见乔木，几回思旧林。殷勤猿与鸟，惟我独何心。知



   卷595_35 【寻山】于武陵 

到此绝车轮，萋萋草树春。青山如有利，白石亦成尘。 
水阔应无路，松深不见人。如知巢与许，千载迹犹新。主



   卷595_36 【宿江口】于武陵 

南渡人来绝，喧喧雁满沙。自生江上月，长有客思家。 
半夜下霜岸，北风吹荻花。自惊归梦断，不得到天涯。斋



   卷595_37 【秋夜达萧关】于武陵 

扰扰浮梁路，人忙月自闲。去年为塞客，今夜宿萧关。 
辞国几经岁，望乡空见山。不知江叶下，又作布衣还。古



   卷595_38 【斜谷道】于武陵 

乱峰连叠嶂，千里绿峨峨。蜀国路如此，游人车亦过。 
远烟当叶敛，骤雨逐风多。独忆紫芝叟，临风歌旧歌。知



   卷595_39 【过百牢关贻舟中者】于武陵 

蜀国少平地，方思京洛间。远为千里客，来度百牢关。 
帆影清江水，铃声碧草山。不因名与利，尔我各应闲。主



   卷595_40 【客中览镜】于武陵 

何当开此镜，即见发如丝。白日急于水，一年能几时。 
每逢芳草处，长返故园迟。所以多为客，蹉跎欲怨谁。斋



   卷595_41 【长安逢隐者】于武陵 

征车千里至，碾遍六街尘。向此有营地，忽逢无事人。 
昔时颜未改，浮世路多新。且脱衣沽酒，终南山欲春。古



   卷595_42 【与僧话旧】于武陵 

草堂前有山，一见一相宽。处世贵僧静，青松因岁寒。 
他山逢旧侣，尽日话长安。所以闲行迹，千回绕药栏。知



   卷595_43 【赠王道士】于武陵 

日日市朝路，何时无苦辛。不随丹灶客，终作白头人。 
浮世度千载，桃源方一春。归来华表上，应笑北邙尘。主



   卷595_44 【匣中琴】于武陵 

世人无正心，虫网匣中琴。何以经时废，非为娱耳音。 
独令高韵在，谁感隙尘深。应是南风曲，声声不合今。斋



   卷595_45 【过洛阳城】于武陵 

古来利与名，俱在洛阳城。九陌鼓初起，万车轮已行。 
周秦时几变，伊洛水犹清。二月中桥路，鸟啼春草生。古



   卷595_46 【望月（一作客中月）】于武陵 

离家凡几宵，一望一寥寥。新魄又将满，故乡应渐遥。 
独临彭蠡水，远忆洛阳桥。更有乘舟客，凄然亦驻桡。知



   卷595_47 【王将军宅夜听歌】于武陵 

朱槛满明月，美人歌落梅。忽惊尘起处，疑有凤飞来。 
一曲听初彻，几年愁暂开。东南正云雨，不得见阳台。主



   卷595_48 【长信宫】于武陵 

莫问古宫名，古宫空有城。惟应东去水，不改旧时声。古



   卷595_49 【高楼】于武陵 

远天明月出，照此谁家楼。上有罗衣裳，凉风吹不休。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十六 
 
   
　 
　

　
 　



   卷596_1 【感古】司马扎 

九折无停波，三光如转烛。玄珠人不识，徒爱燕赵玉。 
祖龙已深惑，汉氏远徇欲。骊山与茂陵，相对秋草绿。主



   卷596_2 【赠王道士】司马扎 

玉洞秋有花，蓬山夜无鬼。岂知浮云世，生死逐流水。 
瑶台歌一曲，曲尽五烟起。悠然望虚路，玉京在海里。 
青箓秘不闻，黄鹤去不止。愿随执轻策，往结周太子。主



   卷596_3 【古思】司马扎 

春华惜妾态，秋草念妾心。始知井边桐，不如堂上琴。 
月落却羡镜，花飞犹委苔。门前长江水，一去终不回。斋



   卷596_4 【猎客】司马扎 

五陵射雕客，走马占春光。下马青楼前，华裾独煌煌。 
自言家咸京，世族如金张。击钟传鼎食，尔来八十强。 
朱门争先开，车轮满路傍。娥娥燕赵人，珠箔闭高堂。 
清歌杂妙舞，临欢度曲长。朝游园花新，夜宴池月凉。 
更以驰骤多，意气事强梁。君王正年少，终日在长杨。知



   卷596_5 【送进士苗纵归紫逻山居】司马扎 

汝上多奇山，高怀惬清境。强来干名地，冠带不能整。 
常言梦归处，泉石寒更静。鹤声夜无人，空月随松影。 
今朝抛我去，春物伤明景。怅望相送还，微阳在东岭。知



   卷596_6 【卖花者】司马扎 

少壮彼何人，种花荒苑外。不知力田苦，却笑耕耘辈。 
当春卖春色，来往经几代。长安甲第多，处处花堪爱。 
良金不惜费，竞取园中最。一蕊才占烟，歌声已高会。 
自言种花地，终日拥轩盖。农夫官役时，独与花相对。 
那令卖花者，久为生人害。贵粟不贵花，生人自应泰。斋



   卷596_7 【弹琴】司马扎 

凉室无外响，空桑七弦分。所弹非新声，俗耳安肯闻。 
月落未终曲，暗中泣湘君。如传我心苦，千里苍梧云。古



   卷596_8 【古边卒思归】司马扎 

有田不得耕，身卧辽阳城。梦中稻花香，觉后战血腥。 
汉武在深殿，唯思廓寰瀛。中原半烽火，比屋皆点行。 
边土无膏腴，闲地何必争。徒令执耒者，刀下死纵横。古



   卷596_9 【美刘太保】司马扎 

常爱鲁仲连，退身得其趣。不知鸱夷子，更入五湖去。 
云霞恣摇曳，鸿鹄无低翥。万里天地空，清飙在平楚。 
藏名向宠节，辞疾去公务。夜尽醉弦歌，日高卧烟树。 
岂嗤生前乐，千载自垂裕。论道复论功，皆可黄金铸。斋



   卷596_10 【蚕女】司马扎 

养蚕先养桑，蚕老人亦衰。苟无园中叶，安得机上丝。 
妾家非豪门，官赋日相追。鸣梭夜达晓，犹恐不及时。 
但忧蚕与桑，敢问结发期。东邻女新嫁，照镜弄蛾眉。斋



   卷596_11 【效陶彭泽】司马扎 

一梦倏已尽，百年如露草。独有南山高，不与人共老。 
尊中贮灵味，无事即醉倒。何必鸣鼓钟，然后乐怀抱。 
轻波向海疾，浮云归谷早。形役良可嗟，唯能徇天道。斋



   卷596_12 【锄草怨】司马扎 

种田望雨多，雨多长蓬蒿。亦念官赋急，宁知荷锄劳。 
亭午霁日明，邻翁醉陶陶。乡吏不到门，禾黍苗自高。 
独有辛苦者，屡为州县徭。罢锄田又废，恋乡不忍逃。 
出门吏相促，邻家满仓谷。邻翁不可告，尽日向田哭。主



   卷596_13 【山中晚兴寄裴侍御】司马扎 

雷息疏雨散，空山夏云晴。南轩对林晚，篱落新蛩鸣。 
白酒一樽满，坐歌天地清。十年身未闲，心在人间名。 
永怀君亲恩，久贱难退情。安得蓬丘侣，提携采瑶英。主



   卷596_14 【筑台】司马扎 

魏国昔强盛，宫中金玉多。征丁筑层台，唯恐不巍峨。 
结构切星汉，跻攀横绮罗。朝观细腰舞，夜听皓齿歌。 
讵念人力劳，安问黍与禾。一朝国既倾，千仞堂亦平。 
舞模衰柳影，歌留草虫声。月照白露寒，苍苍故邺城。 
汉文有遗美，对此清飙生。古



   卷596_15 【道中早发】司马扎 

野店鸡一声，萧萧客车动。西峰带晓月，十里犹相送。 
繁弦满长道，羸马四蹄重。遥羡青楼人，锦衾方远梦。 
功名不我与，孤剑何所用。行役难自休，家山忆秋洞。古



   卷596_16 【沧浪峡】司马扎 

山下水声深，水边山色聚。月照秋自清，花名春不去。 
似非人间境，又近红尘路。乍入洞中天，更移云外步。 
我殊惺惺者，犹得沧浪趣。可以濯吾缨，斯言诚所慕。古



   卷596_17 【感萤】司马扎 

爱尔持照书，临书叹吾道。青荧一点光，曾误几人老。 
夜久独此心，环垣闭秋草。知



   卷596_18 【自渭南晚次华州】司马扎 

前楼仙鼎原，西经赤水渡。火云入村巷，馀雨依驿树。 
我行伤去国，疲马屡回顾。有如无窠鸟，触热不得住。 
峨峨华峰近，城郭生夕雾。逆旅何人寻，行客暗中住。 
却思林丘卧，自惬平生素。劳役今若兹，羞吟招隐句。古



   卷596_19 【近别】司马扎 

咫尺不相见，便同天一涯。何必隔关山，乃言伤别离。 
君心与我心，脉脉无由知。谁堪近别苦，远别犹有期。知



   卷596_20 【江上秋夕】司马扎 

茂陵归路绝，谁念此淹留。极目月沈浦，苦吟霜满舟。 
孤猿啼后夜，久客病高秋。欲寄乡关恨，寒江无北流。主



   卷596_21 【送归客】司马扎 

多才与命违，末路隐柴扉。白发何人问，青山一剑归。 
晴烟独鸟没，野渡乱花飞。寂寞长亭外，依然空落晖。斋



   卷596_22 【东门晚望】司马扎 

青门聊极望，何事久离群。芳草失归路，故乡空暮云。 
信回陵树老，梦断灞流分。兄弟正南北，鸿声堪独闻。古



   卷596_23 【上巳日曲江有感】司马扎 

万花明曲水，车马动秦川。此日不得意，青春徒少年。 
晴沙下鸥鹭，幽沚生兰荃。向晚积归念，江湖心渺然。知



   卷596_24 【宿寿安甘棠馆】司马扎 

行人方倦役，到此似还乡。流水来关外，青山近洛阳。 
溪云归洞鹤，松月半轩霜。坐恐晨钟动，天涯道路长。主



   卷596_25 【送友人下第东游】司马扎 

出门皆有托，君去独何亲。阙下新交少，天涯旧业贫。 
烟寒岳树暝，雪后岭梅春。圣代留昆玉，那令愧郄诜。斋



   卷596_26 【山斋会别】司马扎 

春草平陵路，荷衣醉别离。将寻洛阳友，共结洞庭期。 
星月半山尽，天鸡出海迟。无轻此分手，他日重相思。古



   卷596_27 【晓过伊水寄龙门僧】司马扎 

龙门树色暗苍苍，伊水东流客恨长。病马独嘶残夜月， 
行人欲渡满船霜。几家烟火依村步，何处渔歌似故乡。 
山下禅庵老师在，愿将形役问空王。古



   卷596_28 【送孔恂入洛】司马扎 

洛阳古城秋色多，送君此去心如何。青山欲暮惜别酒， 
碧草未尽伤离歌。前朝冠带掩金谷，旧游花月经铜驼。 
行人正苦奈分手，日落远水生微波。古



   卷596_29 【观郊礼】司马扎 

钟鼓旌旗引六飞，玉皇初著画龙衣。
泰坛烟尽星河晓，万国心随彩仗归。



   卷596_30 【宫怨】司马扎 

柳色参差掩画楼，晓莺啼送满宫愁。
年年花落无人见，空逐春泉出御沟。



   卷596_31 【南徐夕眺】司马扎 

行吟向暮天，何处不凄然。岸影几家柳，笛声何处船。 
楼分瓜步月，鸟入秣陵烟。故里无人到，乡书谁为传。知



   卷596_32 【题清上人】司马扎 

古院闭松色，入门人自闲。罢经来宿鸟，支策对秋山。 
客念蓬梗外，禅心烟雾间。空怜濯缨处，阶下水潺潺。主



   卷596_33 【涂中寄薛中裕】司马扎 

贫交千里外，失路更伤离。晓泪芳草尽，夜魂明月知。 
空山连野外，寒鸟下霜枝。此景正寥落，为君玄发衰。斋



   卷596_34 【白马津阻雨】司马扎 

津树萧萧旅馆空，坐看疏叶绕阶红。故乡千里楚云外， 
归雁一声烟雨中。漳浦病多愁易老，茂陵书在信难通。 
功名倘遂身无事，终向溪头伴钓翁。斋



   卷596_35 【秋日怀储嗣宗】司马扎 

故人北游久不回，塞雁南渡声何哀。
相思闻雁更惆怅，却向单于台下来。



   卷596_36 【夜听李山人弹琴】司马扎 

瑶琴夜久弦秋清，楚客一奏湘烟生。
曲中声尽意不尽，月照竹轩红叶明。



   卷596_37 【隐者】司马扎 

松间开一径，秋草自相依。终日不冠带，空山无是非。 
投纶溪鸟伴，曝药谷云飞。时向邻家去，狂歌夜醉归。古



   卷596_38 【登河中鹳雀楼】司马扎 

楼中见千里，楼影入通津。烟树遥分陕，山河曲向秦。 
兴亡留白日，今古共红尘。鹳雀飞何处，城隅草自春。知



   卷596_39 【漾陂晚望】司马扎 

远客家水国，此来如到乡。何人垂白发，一叶钓残阳。 
柳暗鸟乍起，渚深兰自芳。因知帝城下，有路向沧浪。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十七 
 
   
　 
　

　
 　



   卷597_1 【贺襄阳副使节判同加章绶】徐商 

朱紫花前贺故人，兼荣此会颇关身。同年坐上联宾榻， 
宗姓亭中布锦裀。晴日照旗红灼烁，韶光入队影玢璘。 
芳菲解助今朝喜，嫩蕊青条满眼新。知



   卷597_2 【句】徐商 

萍聚只因今日浪，荻斜都为夜来风。斋



   卷597_3 【和薛逢赠别】高璩 

剑外绵州第一州，尊前偏喜接君留。歌声婉转添长恨， 
管色凄凉似到秋。但务欢娱思晓角，独耽云水上高楼。 
莫言此去难相见，怨别徵黄是顺流。斋



   卷597_4 【句】高璩 

公斋一到人非旧，诗板重寻墨尚新。知



   卷597_5 【和李尚书命妓饯崔侍御】高湘 

谢安春渚饯袁宏，千里仁风一扇清。
歌黛惨时方酩酊，不知公子重飞觥。



   卷597_6 【句】高湘 

惟有高州是当家。（《玉泉子》云：湘从兄中书舍人湜 
与路相岩亲善，而湘厚刘相瞻，岩既逐瞻，除不附己者 
十司户。湘得高州，到日，愤湜不佑己，赋诗云）斋



   卷597_7 【报何泽】崔安潜 

四十九年前及第，同年唯有老夫存。
今日殷勤访吾子，稳将鬐鬣上龙门。



   卷597_8 【题文翁石室】裴铏 

文翁石室有仪形，庠序千秋播德馨。古柏尚留今日翠， 
高岷犹蔼旧时青。人心未肯抛膻蚁，弟子依前学聚萤。 
更叹沱江无限水，争流只愿到沧溟。知



   卷597_9 【愤惋诗三首（一作刘禹锡诗，题作怀妓）】刘损 

宝钗分股合无缘，鱼在深渊日在天。得意紫鸾休舞镜， 
断踪青鸟罢衔笺。金杯倒覆难收水，玉轸倾欹懒续弦。 
从此蘼芜山下过，只应将泪比黄泉。知

鸾辞旧伴知何止，凤得新梧想称心。红粉尚存香幕幕， 
白云将散信沈沈。已休磨琢投泥玉，懒更经营买笑金。 
愿作山头似人石，丈夫衣上泪痕深。主

旧尝游处遍寻看，睹物伤情死一般。买笑楼前花已谢， 
画眉窗下月空残。云归巫峡音容断，路隔星河去住难。 
莫道诗成无泪下，泪如泉滴亦须干。斋



   卷597_10 【幼作】郑愚 

台山初罢雾，岐海正分流。渔浦飏来笛，鸿逵翼去舟。知



   卷597_11 【茶诗】郑愚 

嫩芽香且灵，吾谓草中英。夜臼和烟捣，寒炉对雪烹。 
惟忧碧粉散，尝见绿花生。主



   卷597_12 【郡楼望九华歌】霍总 

楼上坐见九子峰，翠云赤日光溶溶。有时朝昏变疏密， 
八峰和烟一峰出。有时风卷天雨晴，聚立连连如弟兄。 
阳乌生子偶成数，丹凤养雏同此名。日日遥看机已静， 
未离尘躅思真境。子明龙驾腾九垓，陵阳相对空崔嵬。 
玉浆瑶草不可见，自有神仙风马来。古



   卷597_13 【塞下曲】霍总 

曾当一面战，频出九重围。但见争锋处，长须得胜归。 
雪沾旗尾落，风断节毛稀。岂要铭燕石，平生重武威。知



   卷597_14 【关山月】霍总 

珠珑翡翠床，白皙侍中郎。五日来花下，双童问道傍。 
到门车马狭，连夜管弦长。每笑东家子，窥他宋玉墙。主



   卷597_15 【骢马】霍总 

青骊八尺高，侠客倚雄豪。踏雪生珠汗，障泥护锦袍。 
路傍看骤影，鞍底卷旋毛。岂独连钱贵，酬恩更代劳。斋



   卷597_16 【雉朝飞】霍总 

五色有名翚，清晨挟两雌。群群飞自乐，步步饮相随。 
觇叶逢人处，惊媒妒宠时。绿毛春斗尽，强敌愿君知。古



   卷597_17 【木芙蓉】霍总 

本自江湖远，常开霜露馀。争春候秾李，得水异红蕖。 
孤秀曾无偶，当门幸不锄。谁能政摇落，繁彩照阶除。知



   卷597_18 【采莲女】霍总 

舟中采莲女，两两催妆梳。闻早渡江去，日高来起居。斋



   卷597_19 【别僧（一作留别兰若僧）】陈琡 

行若独轮车，常畏大道覆。止若员底器，常恐他物触。 
行止既如此，安得不离俗。古



   卷597_20 【早春残雪】裴虔馀 

霁日雕琼彩，幽庭减夜寒。梅飘馀片积，日堕晚光残。 
零落偏依桂，霏微不掩兰。阴林披雾縠，小沼破冰盘。 
曲槛霜凝砌，疏篁玉碎竿。已闻三径好，犹可访袁安。古



   卷597_21 【柳枝词咏篙水溅妓衣】裴虔馀 

半额微黄金缕衣，玉搔头袅凤双飞。
从教水溅罗裙湿，还道朝来行雨归。



   卷597_22 【献淮南师（一作献李仆射）】李嵘 

鸡树烟含瑞气凝，凤池波待玉山澄。
国人久倚东关望，拟筑沙堤到广陵。



   卷597_23 【月】袁郊 

嫦娥窃药出人间，藏在蟾宫不放还。
后羿遍寻无觅处，谁知天上却容奸。



   卷597_24 【霜】袁郊 

古今何事不思量，尽信邹生感彼苍。
但想燕山吹暖律，炎天岂不解飞霜。



   卷597_25 【露】袁郊 

湛湛腾空下碧霄，地卑湿处更偏饶。
菅茅丰草皆沾润，不道良田有旱苗。



   卷597_26 【云】袁郊 

楚甸尝闻旱魃侵，从龙应合解为霖。
荒淫却入阳台梦，惑乱怀襄父子心。



   卷597_27 【游东观山】张丛 

岩岫碧孱颜，灵踪若可攀。楼台烟霭外，松竹翠微间。 
玉液寒深洞，秋光秀远山。凭君指归路，何处是人寰。知



   卷597_28 【掷卢作】冯衮 

八尺台盘照面新，千金一掷斗精神。
合是赌时须赌取，不妨回首乞闲人。



   卷597_29 【戏酒妓】冯衮 

醉眼从伊百度斜，是他家属是他家。
低声向道人知也，隔坐刚抛豆蔻花。



   卷597_30 【老僧】郑綮 

日照四山雪，老僧门未开。冻瓶黏柱础，宿火陷炉灰。 
童子病归去，鹿麑寒入来。斋钟知渐近，枝鸟下生台。主



   卷597_31 【题卢州郡斋】郑綮 

九衢尘里一书生，多达逢时拥旆旌。
醉里眼开金使字，紫旂风动耀天明。



   卷597_32 【别郡后寄席中三兰（三妓并以兰为名）】郑綮 

淮淝两水不相通，隔岸临流望向东。
千颗泪珠无寄处，一时弹与渡前风。



   卷597_33 【观山灯献徐尚书】温庭皓 

一峰当胜地，万点照严城。势异昆冈发，光疑玄圃生。 
焚书翻见字，举燧不招兵。况遇新春夜，何劳秉烛行。斋

九枝应并耀，午夜忽潜然。景集青山外，萤分碧草前。 
辉华侵月影，历乱写星躔。望极高楼上，摇光满绮筵。知

春山收暝色，爝火集馀辉。丽景饶红焰，祥光出翠微。 
白榆行自比，青桂影相依。唯有偷光客，追游欲忘归。斋



   卷597_34 【梅】温庭皓 

一树寒林外，何人此地栽。春光先自暖，阳艳暗相催。 
晓觉霜添白，寒迷月借开。馀香低惹袖，堕蕊逐流杯。 
零落移新暖，飘飏上故台。雪繁莺不识，风袅蝶空回。 
羌吹应愁起，征徒异渴来。莫贪题咏兴，商鼎待盐梅。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十八 
 
   
　 
　

　
 　



   卷598_1 【言怀】高骈 

恨乏平戎策，惭登拜将坛。手持金钺冷，身挂铁衣寒。 
主圣扶持易，恩深报效难。三边犹未静，何敢便休官。主



   卷598_2 【寄鄠杜李遂良处士】高骈 

小隐堪忘世上情，可能休梦入重城。池边写字师前辈， 
座右题铭律后生。吟社客归秦渡晚，醉乡渔去渼陂晴。 
春来不得山中信，尽日无人傍水行。主



   卷598_3 【和王昭符进士赠洞庭赵先生】高骈 

为爱君山景最灵，角冠秋礼一坛星。药将鸡犬云间试， 
琴许鱼龙月下听。自要乘风随羽客，谁同种玉验仙经。 
烟霞淡泊无人到，唯有渔翁过洞庭。主



   卷598_4 【依韵奉酬李迪】高骈 

柳下官资颜子居，闲情入骨若为除。诗成斩将奇难敌， 
酒熟封侯快未如。只见丝纶终日降，不知功业是谁书。 
而今共饮醇滋味，消得揶揄势利疏。主



   卷598_5 【留别彰德军从事范校书】高骈 

无金寄与白头亲，节概犹夸似古人。未出尘埃真落魄， 
不趋权势正因循。桂攀明月曾观国，蓬转西风却问津。 
匹马东归羡知己，燕王台上结交新。主



   卷598_6 【途次内黄马病，寄僧舍呈诸友人】高骈 

官闲马病客深秋，肯学张衡咏四愁。红叶寺多诗景致， 
白衣人尽酒交游。依违讽刺因行得，淡泊供需不在求。 
好与高阳结吟社，况无名迹达珠旒。主



   卷598_7 【遣兴】高骈 

浮世忙忙蚁子群，莫嗔头上雪纷纷。沈忧万种与千种， 
行乐十分无一分。越外险巇防俗事，就中拘检信人文。 
醉乡日月终须觅，去作先生号白云。主



   卷598_8 【南海神祠】高骈 

沧溟八千里，今古畏波涛。此日征南将，安然渡万艘。古



   卷598_9 【送春】高骈 

水浅鱼争跃，花深鸟竞啼。春光看欲尽，判却醉如泥。主



   卷598_10 【海翻】高骈 

几经人事变，又见海涛翻。徒起如山浪，何曾洗至冤。古



   卷598_11 【筇竹杖寄僧】高骈 

坚轻筇竹杖，一枝有九节。寄与沃洲人，闲步青山月。主



   卷598_12 【遣兴】高骈 

把盏非怜酒，持竿不为鱼。唯应嵇叔夜，似我性慵疏。古



   卷598_13 【叹征人】高骈 

心坚胆壮箭头亲，十载沙场受苦辛。
力尽路傍行不得，广张红旆是何人。



   卷598_14 【湘妃庙】高骈 

帝舜南巡去不还，二妃幽怨水云间。
当时珠泪垂多少，直到如今竹尚斑。



   卷598_15 【赴安南却寄台司】高骈 

曾驱万马上天山，风去云回顷刻间。
今日海门南面事，莫教还似凤林关。



   卷598_16 【闺怨】高骈 

人世悲欢不可知，夫君初破黑山归。
如今又献征南策，早晚催缝带号衣。



   卷598_17 【马嵬驿】高骈 

玉颜虽掩马嵬尘，冤气和烟锁渭津。
蝉鬓不随銮驾去，至今空感往来人。



   卷598_18 【宴犒蕃军有感】高骈 

蜀地恩留马嵬哭，烟雨濛濛春草绿。
满眼由来是旧人，那堪更奏梁州曲。



   卷598_19 【寓怀】高骈 

关山万里恨难销，铁马金鞭出塞遥。
为问昔时青海畔，几人归到凤林桥。



   卷598_20 【步虚词】高骈 

青溪道士人不识，上天下天鹤一只。
洞门深锁碧窗寒，滴露研朱点周易。



   卷598_21 【赠歌者二首】高骈 

酒满金船花满枝，佳人立唱惨愁眉。
一声直入青云去，多少悲欢起此时。

公子邀欢月满楼，双成揭调唱伊州。
便从席上风沙起，直到阳关水尽头。



   卷598_22 【入蜀】高骈 

万水千山音信希，空劳魂梦到京畿。
漫天岭上频回首，不见虞封泪满衣。



   卷598_23 【边城听角】高骈 

席箕风起雁声秋，陇水边沙满目愁。
三会五更欲吹尽，不知凡白几人头。



   卷598_24 【渭川秋望寄右军王特进】高骈 

长川终日碧潺湲，知道天河与地连。
凭寄两行朝阙泪，愿随流入御沟泉。



   卷598_25 【山亭夏日】高骈 

绿树阴浓夏日长，楼台倒影入池塘。
水精帘动微风起，满架蔷薇一院香。



   卷598_26 【蜀路感怀】高骈 

蜀山苍翠陇云愁，銮驾西巡陷几州。
唯有萦回深涧水，潺湲不改旧时流。



   卷598_27 【残春遣兴】高骈 

画舸轻桡柳色新，摩诃池上醉青春。
不辞不为青春醉，只恐莺花也怪人。



   卷598_28 【春日招宾】高骈 

花枝如火酒如饧，正好狂歌醉复醒。
对酒看花何处好，延和阁下碧筠亭。



   卷598_29 【过天威径】高骈 

豺狼坑尽却朝天，战马休嘶瘴岭烟。
归路嶮巇今坦荡，一条千里直如弦。



   卷598_30 【对花呈幕中】高骈 

海棠初发去春枝，首唱曾题七字诗。
今日能来花下饮，不辞频把使头旗。



   卷598_31 【寄题罗浮别业】高骈 

不将真性染埃尘，为有烟霞伴此身。
带日长江好归信，博罗山下碧桃春。



   卷598_32 【塞上曲二首】高骈 

二年边戍绝烟尘，一曲河湾万恨新。
从此凤林关外事，不知谁是苦心人。

陇上征夫陇下魂，死生同恨汉将军。
不知万里沙场苦，空举平安火入云。



   卷598_33 【广陵宴次戏简幕宾】高骈 

一曲狂歌酒百分，蛾眉画出月争新。
将军醉罢无馀事，乱把花枝折赠人。



   卷598_34 【安南送曹别敕归朝】高骈 

云水苍茫日欲收，野烟深处鹧鸪愁。
知君万里朝天去，为说征南已五秋。



   卷598_35 【对雪】高骈 

六出飞花入户时，坐看青竹变琼枝。
如今好上高楼望，盖尽人间恶路岐。



   卷598_36 【访隐者不遇】高骈 

落花流水认天台，半醉闲吟独自来。
惆怅仙翁何处去，满庭红杏碧桃开。



   卷598_37 【赴西川途经虢县作】高骈 

亚夫重过柳营门，路指岷峨隔暮云。
红额少年遮道拜，殷勤认得旧将军。



   卷598_38 【锦城写望】高骈 

蜀江波影碧悠悠，四望烟花匝郡楼。
不会人家多少锦，春来尽挂树梢头。



   卷598_39 【太公庙】高骈 

青山长在境长新，寂寞持竿一水滨。
及得王师身已老，不知辛苦为何人。



   卷598_40 【边方春兴】高骈 

草色青青柳色浓，玉壶倾酒满金钟。
笙歌嘹亮随风去，知尽关山第几重。



   卷598_41 【塞上寄家兄】高骈 

棣萼分张信使希，几多乡泪湿征衣。
笳声未断肠先断，万里胡天鸟不飞。



   卷598_42 【写怀二首】高骈 

渔竿消日酒消愁，一醉忘情万事休。
却恨韩彭兴汉室，功成不向五湖游。

花满西园月满池，笙歌摇曳画船移。
如今暗与心相约，不动征旗动酒旗。



   卷598_43 【池上送春】高骈 

持竿闲坐思沉吟，钓得江鳞出碧浔。
回首看花花欲尽，可怜寥落送春心。



   卷598_44 【南征叙怀】高骈 

万里驱兵过海门，此生今日报君恩。
回期直待烽烟静，不遣征衣有泪痕。



   卷598_45 【风筝（一作题风筝寄意）】高骈 

夜静弦声响碧空，宫商信任往来风。
依稀似曲才堪听，又被移将别调中。



   卷598_46 【平流园席上】高骈 

画舸摇烟水满塘，柳丝轻软小桃香。
却缘龙节为萦绊，好是狂时不得狂。



   卷598_47 【闻河中王铎加都统】高骈 

炼汞烧铅四十年，至今犹在药炉前。
不知子晋缘何事，只学吹箫便得仙。



   卷598_48 【句】高骈 

人间无限伤心事，不得尊前折一枝。知

满宫多少承恩者，似有容华妾也无。古

满身珠翠将何用，唯与豪家拂象床。斋

何人种得西施花，千古春风开不尽。（以上见桂苑丛谈）主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷五百九十九 
 
   
　 
　

　
 　



   卷599_1 【青楼曲】于濆 

青楼临大道，一上一回老。所思终不来，极目伤春草。斋



   卷599_2 【塞下曲】于濆 

紫塞晓屯兵，黄沙披甲卧。战鼓声未齐，乌鸢已相贺。 
燕然山上云，半是离乡魂。卫霍待富贵，岂能无乾坤。古



   卷599_3 【山村晓思】于濆 

开门省禾黍，邻翁水头住。今朝南涧波，昨夜西川雨。 
牧童披短蓑，腰笛期烟渚。不问水边人，骑牛傍山去。知



   卷599_4 【马嵬驿】于濆 

常经马嵬驿，见说坡前客。一从屠贵妃，生女愁倾国。 
是日芙蓉花，不如秋草色。当时嫁匹夫，不妨得头白。主



   卷599_5 【苦辛吟】于濆 

垄上扶犁儿，手种腹长饥。窗下抛梭女，手织身无衣。 
我愿燕赵姝，化为嫫母姿。一笑不值钱，自然家国肥。斋



   卷599_6 【野蚕】于濆 

野蚕食青桑，吐丝亦成茧。无功及生人，何异偷饱暖。 
我愿均尔丝，化为寒者衣。古



   卷599_7 【秦原览古】于濆 

耕者戮力地，龙虎曾角逐。火德道将亨，夜逢蛇母哭。 
昔日望夷宫，是处寻桑谷。汉祖竟为龙，赵高徒指鹿。 
当时行路人，已合伤心目。汉祚又千年，秦原草还绿。古



   卷599_8 【古宴曲】于濆 

雉扇合蓬莱，朝车回紫陌。重门集嘶马，言宴金张宅。 
燕娥奉卮酒，低鬟若无力。十户手胼胝，凤凰钗一只。 
高楼齐下视，日照罗衣色。笑指负薪人，不信生中国。古



   卷599_9 【南越谣】于濆 

迢迢东南天，巨浸无津壖。雄风卷昏雾，干戈满楼船。 
此时尉佗心，儿童待幽燕。三寸陆贾舌，万里汉山川。 
若令交趾货，尽生虞芮田。天意苟如此，遐人谁肯怜。古



   卷599_10 【述己叹】于濆 

不长不成人，及长老逼身。履善本求乐，及善尤苦辛。 
如何幽并儿，一箭取功勋。知



   卷599_11 【辽阳行】于濆 

辽阳在何处，妾欲随君去。义合齐死生，本不夸机杼。 
谁能守空闺，虚问辽阳路。主



   卷599_12 【旅馆秋思】于濆 

旅馆坐孤寂，出门成苦吟。何事觉归晚，黄花秋意深。 
寒蝶恋衰草，轸我离乡心。更见庭前树，南枝巢宿禽。斋



   卷599_13 【长城】于濆 

秦皇岂无德，蒙氏非不武。岂将版筑功，万里遮胡虏。 
团沙世所难，作垒明知苦。死者倍堪伤，僵尸犹抱杵。 
十年居上郡，四海谁为主。纵使骨为尘，冤名不入土。斋



   卷599_14 【田翁叹】于濆 

手植千树桑，文杏作中梁。频年徭役重，尽属富家郎。 
富家田业广，用此买金章。昨日门前过，轩车满垂杨。 
归来说向家，儿孙竟咨嗟。不见千树桑，一浦芙蓉花。斋



   卷599_15 【沙场夜】于濆 

城上更声发，城下杵声歇。征人烧断蓬，对泣沙中月。 
耕牛朝挽甲，战马夜衔铁。士卒浣戎衣，交河水为血。 
轻裘两都客，洞房愁宿别。何况远辞家，生死犹未决。斋



   卷599_16 【里中女】于濆 

吾闻池中鱼，不识海水深。吾闻桑下女，不识华堂阴。 
贫窗苦机杼，富家鸣杵砧。天与双明眸，只教识蒿簪。 
徒惜越娃貌，亦蕴韩娥音。珠玉不到眼，遂无奢侈心。 
岂知赵飞燕，满髻钗黄金。主



   卷599_17 【寒食】于濆 

二月野中芳，凡花亦能香。素娥哭新冢，樵柯鸣柔桑。 
田父引黄犬，寻狐上高冈。坟前呼犬归，不知头似霜。斋



   卷599_18 【边游录戍卒言】于濆 

二十属卢龙，三十防沙漠。平生爱功业，不觉从军恶。 
今来客鬓改，知学弯弓错。赤肉痛金疮，他人成卫霍。 
目断望君门，君门苦寥廓。斋



   卷599_19 【古征战】于濆 

高峰凌青冥，深穴万丈坑。皇天自山谷，焉得人心平。 
齐鲁足兵甲，燕赵多娉婷。仍闻丽水中，日日黄金生。 
苟非夷齐心，岂得无战争。斋



   卷599_20 【山村叟】于濆 

古凿岩居人，一廛称有产。虽沾巾覆形，不及贵门犬。 
驱牛耕白石，课女经黄茧。岁暮霜霰浓，画楼人饱暖。古



   卷599_21 【戍客南归】于濆 

北别黄榆塞，南归白云乡。孤舟下彭蠡，楚月沈沧浪。 
为子惜功业，满身刀箭疮。莫渡汨罗水，回君忠孝肠。知



   卷599_22 【经馆娃宫】于濆 

馆娃宫畔顾，国变生娇妒。勾践胆未尝，夫差心已误。 
吴亡甘已矣，越胜今何处。当时二国君，一种江边墓。主



   卷599_23 【村居晏起】于濆 

村舍少闻事，日高犹闭关。起来花满地，戴胜鸣桑间。 
居安即永业，何者为故山。朱门与蓬户，六十头尽斑。斋



   卷599_24 【感怀】于濆 

采薇易为山，何必登首阳。濯缨易为水，何必泛沧浪。 
贵崇已难慕，谄笑何所长。东堂桂欲空，犹有收萤光。古



   卷599_25 【金谷感怀】于濆 

黄金骄石崇，与晋争国力。更欲住人间，一日买不得。 
行为忠信主，身是文章宅。四者俱不闻，空传堕楼客。知



   卷599_26 【恨从军】于濆 

不嫁白衫儿，爱君新紫衣。早知遽相别，何用假光辉。 
已闻都万骑，又道出重围。一轴金装字，致君终不归。主



   卷599_27 【烧金曲】于濆 

天寿畏不永，烧金希长年。积土培枯根，自谓松柏坚。 
南陌试腰褭，西楼歌婵娟。岂知蔓草中，日日开夜泉。斋



   卷599_28 【子从军】于濆 

男作乡中丁，女作乡男妇。南村与北里，日日见父母。 
岂似从军儿，一去便白首。何当铸剑戟，尽得丁男力。古



   卷599_29 【越溪女】于濆 

会稽山上云，化作越溪人。枉破吴王国，徒为西子身。 
江边浣纱伴，黄金扼双腕。倏忽不相期，思倾赵飞燕。 
妾家基业薄，空有如花面。嫁尽绿窗人，独自盘金线。古



   卷599_30 【巫山高】于濆 

何山无朝云，彼云亦悠扬。何山无暮雨，彼雨亦苍茫。 
宋玉恃才者，恁虚构高唐。自垂文赋名，荒淫归楚襄。 
峨峨十二峰，永作妖鬼乡。古



   卷599_31 【织素谣】于濆 

贫女苦筋力，缲丝夜夜织。万梭为一素，世重韩娥色。 
五侯初买笑，建章方落籍。一曲古凉州，六亲长血食。 
劝尔画长眉，学歌饱亲戚。古



   卷599_32 【拟古讽】于濆 

洛阳大道傍，甲第何深邃。南亩无一廛，东园有馀地。 
春溪化桃李，秋沼生荷芰。草木本无情，此时如有为。 
旱苗当垄死，流水资嘉致。余心甘至愚，不会皇天意。古



   卷599_33 【赠太行开路者】于濆 

手劚太行山，心齐太行巅。劚尽太行险，君心更摩天。 
何如回苦辛，自凿东皋田。知



   卷599_34 【戍卒伤春】于濆 

连年戍边塞，过却芳菲节。东风气力尽，不减阴山雪。 
萧条柳一株，南枝叶微发。为带故乡情，依依藉攀折。 
晚风吹碛沙，夜泪啼乡月。凌烟阁上人，未必皆忠烈。知



   卷599_35 【富农诗】于濆 

长闻乡人语，此家胜良贾。骨肉化饥魂，仓中有饱鼠。 
青春满桑柘，旦夕鸣机杼。秋风一夜来，累累闻砧杵。 
西邻有原宪，蓬蒿绕环堵。自乐固穷心，天意在何处。 
当门见堆子，已作桑田主。安得四海中，尽为虞芮土。古



   卷599_36 【早发】于濆 

绿野含曙光，东北云如茜。栖鸦林际起，落月水中见。 
此身何自苦，日日凌霜霰。流苏帐里人，犹在阳台畔。知



   卷599_37 【季夏逢朝客】于濆 

浐水桃李熟，杜曲芙蓉老。九天休沐归，腰玉垂杨道。 
避路回绮罗，迎风嘶騕褭。岂知山谷中，日日吹瑶草。主



   卷599_38 【陇头水】于濆 

行人何彷徨，陇头水呜咽。寒沙战鬼愁，白骨风霜切。 
薄日朦胧秋，怨气阴云结。杀成边将名，名著生灵灭。斋



   卷599_39 【古别离】于濆 

入室少情意，出门多路岐。黄鹤有归日，荡子无还时。 
人谁无分命，妾身何太奇。君为东南风，妾作西北枝。 
青楼邻里妇，终年画长眉。自倚对良匹，笑妾空罗帏。斋

郎本东家儿，妾本西家女。对门中道间，终谓无离阻。 
岂知中道间，遣作空闺主。自是爱封侯，非关备胡虏。 
知子去从军，何处无良人。古



   卷599_40 【拟古意】于濆 

白玉若无玷，花颜须及时。国色久在室，良媒亦生疑。 
鸦鬟未成髻，鸾镜徒相知。翻惭效颦者，却笑从人迟。知



   卷599_41 【陇头吟】于濆 

借问陇头水，终年恨何事。深疑呜咽声，中有征人泪。 
自古蕴长策，况我非才智。无计谢潺湲，一宵空不寐。主



   卷599_42 【思归引】于濆 

不耕南亩田，为爱东堂桂。身同树上花，一落又经岁。 
交亲日相薄，知己恩潜替。日开十二门，自是无归计。斋



   卷599_43 【秦富人】于濆 

高高起华堂，远远引流水。粪土视金珍，犹嫌未奢侈。 
陋巷满蓬蒿，谁怜有颜子。古



   卷599_44 【对花（一作武瓘诗，题云感事）】于濆 

花开蝶满枝，花落蝶还稀。惟有旧巢燕，主人贫亦归。主



   卷599_45 【宫怨】于濆 

妾家望江口，少年家财厚。临江起珠楼，不卖文君酒。 
当年乐贞独，巢燕时为友。父兄未许人，畏妾事姑舅。 
西墙邻宋玉，窥见妾眉宇。一旦及天聪，恩光生户牖。 
谓言入汉宫，富贵可长久。君王纵有情，不奈陈皇后。 
谁怜颊似桃，孰知腰胜柳。今日在长门，从来不如丑。古



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�　 
 　 

卷六百 
 
   
　 
　

　
 　



   卷600_1 【登越王楼即事】牛徵 

危楼送远目，信美奈乡情。转岸孤舟疾，衔山落照明。 
萧条看草色，惆怅认江声。谁会登临恨，从军白发生。古



   卷600_2 【及第后寄梁烛处士】伊璠 

绣毂寻芳许史家，独将羁事达江沙。十年辛苦一枝桂， 
二月艳阳千树花。鹏化四溟归碧落，鹤栖三岛接青霞。 
同袍不得同游玩，今对春风日又斜。古



   卷600_3 【春诗】萧遘 

南国韶光早，春风送腊来。水堤烟报柳，山寺雪惊梅。 
练色铺江晚，潮声逐渚回。青旗问沽酒，何处拨寒醅。知



   卷600_4 【和王侍中谒张恶子庙】萧遘 

青骨祀吴谁让德，紫华居越亦知名。未闻一剑传唐主， 
长拥千山护蜀城。斩马威棱应扫荡，截蛟锋刃俟升平。 
酂侯为国亲箫鼓，堂上神筹更布兵。知



   卷600_5 【成都】萧遘 

月晓已开花市合，江平偏见竹簰多。
好教载取芳菲树，剩照岷天瑟瑟波。



   卷600_6 【句】萧遘 

吾家九叶相，尽继明时出。（与子三儿生日《困学纪闻》）知



   卷600_7 【策试夜潜纪长句于都堂西南隅（后首一作薛能诗）】韦承贻 

褒衣博带满尘埃，独自都堂纳卷回。蓬巷几时闻吉语， 
棘篱何日免重来。三条烛尽钟初动，九转丹成鼎未开。 
残月渐低人扰扰，不知谁是谪仙才。知

白莲千朵照廊明，一片升平雅颂声。
才唱第三条烛尽，南宫风月画难成。



   卷600_8 【诏放云南子弟还国】郑洪业 

德被陪臣子，仁垂圣主恩。雕题辞凤阙，丹服出金门。 
有泽沾殊俗，无征及犷ce。铜梁分汉土，玉垒驾鸾轩。 
瘴岭蚕丛盛，巴江越巂垠。万方同感化，岂独自南蕃。古



   卷600_9 【中秋夜思郑延美有作】孙纬 

中秋中夜月，世说慑妖精。顾兔云初蔽，长蛇谁与勍。 
未追良友玩，安用玉轮盈。此意人谁喻，裁诗穿禁城。知



   卷600_10 【清晓卷帘】欧阳玭 

清晓意未惬，卷帘时一吟。槛虚花气密，地暖竹声深。 
秀色还朝暮，浮云自古今。石泉惊已跃，会可洗幽心。主



   卷600_11 【巴陵】欧阳玭 

孤城向夕原，春入景初暄。绿树低官舍，青山在县门。 
楼台疑结蜃，枕席更闻猿。客路何曾定，栖迟欲断魂。斋



   卷600_12 【榆溪道上】欧阳玭 

初日在斜溪，山云片片低。乡愁梦里失，马色望中迷。 
涧底凄泉气，岩前遍绿荑。非关秦塞去，无事候晨鸡。古



   卷600_13 【新岭临眺寄连总进士】欧阳玭 

关势遥临海，峰峦半入云。烟中独鸟下，潭上杂花熏。 
寄远悲春草，登临忆使君。此时还极目，离思更纷纷。知



   卷600_14 【幽轩】欧阳玭 

幽轩斜映山，空涧复潺潺。重叠岩峦趣，遥来窗户间。 
桃花飘岫幌，燕子语松关。衣桁侵池翠，阶痕露藓斑。 
临风清瑟奏，对客白云闲。眷恋青春色，含毫俯碧湾。知



   卷600_15 【社日村居（一作王驾诗）】张演 

鹅湖山下稻粱肥，豚阱鸡栖对掩扉。
桑柘影斜春社散，家家扶得醉人归。



   卷600_16 【吊孟昌图】裴澈 

一章何罪死何名，投水惟君与屈平。
从此蜀江烟月夜，杜鹃应作两般声。



   卷600_17 【婕妤怨】翁绶 

谗谤潜来起百忧，朝承恩宠暮仇雠。火烧白玉非因玷， 
霜翦红兰不待秋。花落昭阳谁共辇，月明长信独登楼。 
繁华事逐东流水，团扇悲歌万古愁。知



   卷600_18 【陇头吟】翁绶 

陇水潺湲陇树黄，征人陇上尽思乡。马嘶斜日朔风急， 
雁过寒云边思长。残月出林明剑戟，平沙隔水见牛羊。 
横行俱是封侯者，谁斩楼兰献未央。知



   卷600_19 【关山月】翁绶 

裴回汉月满边州，照尽天涯到陇头。影转银河寰海静， 
光分玉塞古今愁。笳吹远戍孤烽灭，雁下平沙万里秋。 
况是故园摇落夜，那堪少妇独登楼。知



   卷600_20 【雨雪曲】翁绶 

边声四合殷河流，雨雪飞来遍陇头。铁岭探人迷鸟道， 
阴山飞将湿貂裘。斜飘旌旆过戎帐，半杂风沙入戍楼。 
一自塞垣无李蔡，何人为解北门忧。知



   卷600_21 【行路难】翁绶 

行路艰难不复歌，故人荣达我蹉跎。双轮晚上铜台雪， 
一叶春浮瘴海波。自古要津皆若此，方今失路欲如何。 
君看西汉翟丞相，凤沼朝辞暮雀罗。知



   卷600_22 【折杨柳】翁绶 

紫陌金堤映绮罗，游人处处动离歌。阴移古戍迷芳草， 
花带残阳落远波。台上少年吹白雪，楼中思妇敛青蛾。 
殷勤攀折赠行客，此去关山雨雪多。知



   卷600_23 【咏酒】翁绶 

逃暑迎春复送秋，无非绿蚁满杯浮。百年莫惜千回醉， 
一盏能消万古愁。几为芳菲眠细草，曾因雨雪上高楼。 
平生名利关身者，不识狂歌到白头。知



   卷600_24 【白马】翁绶 

渥洼龙种雪霜同，毛骨天生胆气雄。金埒乍调光照地， 
玉关初别远嘶风。花明锦襜垂杨下，露湿朱缨细草中。 
一夜羽书催转战，紫髯骑出佩騂弓。知



   卷600_25 【句】翁绶 

海国欧乡浙水东，暂烦良守此凭熊。（见《事文类聚》）斋



   卷600_26 【中秋月】潘纬 

古今逢此夜，共冀泬明。岂是月华别，只应秋气清。 
影当中土正，轮对八荒平。寻客徒留望，璇玑自有程。古



   卷600_27 【琴】潘纬 

客来鸣素琴，惆怅对遗音。一曲起于古，几人听到今。 
尽含风霭远，自泛月烟深。风续水山操，坐生方外心。知



   卷600_28 【句】潘纬 

篆经千古涩，影泻一堂寒。（古镜。见《吟窗杂录》）斋



   卷600_29 【九日卫使君筵上作】武瓘 

佳晨登赏喜还乡，谢宇开筵晚兴长。满眼黄花初泛酒， 
隔烟红树欲迎霜。千家门户笙歌发，十里江山白鸟翔。 
共贺安人丰乐岁，幸陪珠履侍银章。斋



   卷600_30 【劝酒】武瓘 

劝君金屈卮，满酌不须辞。花发多风雨，人生足别离。知



   卷600_31 【感事（一作于濆诗，题云对花）】武瓘 

花开蝶满枝，花谢蝶还稀。惟有旧巢燕，主人贫亦归。斋



   卷600_32 【重归宜春偶成十六韵寄朝中知己】袁皓 

水香甘似醴，知是入袁溪。黄竹成丛密，青萝夹岸低。 
暖流鸂鶒戏，深树鹧鸪啼。黄犬惊迎客，青牛困卧泥。 
有村皆绩纺，无地不耕犁。乡曲多耆旧，逢迎尽杖藜。 
殷勤倾白酒，相劝有黄鸡。归老官知忝，还乡路不迷。 
直言干忌讳，权路耻依栖。拙学趋时态，闲思与牧齐。 
稻粮饶燕雀，江海溢凫鹥。昔共逢离乱，今来息鼓鼙。 
恩仁沾品物，教化及雕题。上贡贞元禄，曾叨宠记批。 
何须归紫禁，便是到丹梯。珍重长安道，从今息马嘶。主



   卷600_33 【及第后作】袁皓 

金榜高悬姓字真，分明折得一枝春。蓬瀛乍接神仙侣， 
江海回思耕钓人。九万抟扶排羽翼，十年辛苦涉风尘。 
升平时节逢公道，不觉龙门是嶮津。主



   卷600_34 【重归宜春经过萍川题梵林寺】袁皓 

梵林遗址在松萝，四十年来两度过。泸水东奔彭蠡浪， 
萍川西注洞庭波。村烟不改居人换，官路无穷行客多。 
拖紫腰金成底事，凭阑惆怅欲如何。主



   卷600_35 【寄岳阳严使君】袁皓 

得意东归过岳阳，桂枝香惹蕊珠香。也知暮雨生巫峡， 
争奈朝云属楚王。万恨只凭期克手，寸心唯系别离肠。 
南亭宴罢笙歌散，回首烟波路渺茫。主



   卷600_36 【赋得郎官上应列宿】公乘亿 

北极伫文昌，南宫晓拜郎。紫泥乘帝泽，银印佩天光。 
纬结三台侧，钩连四辅旁。佐商依傅说，仕汉笑冯唐。 
委佩摇秋色，峨冠带晚霜。自然符列象，千古耀岩廊。主



   卷600_37 【春风扇微和】公乘亿 

丽日催迟景，和风扇早春。暖浮丹凤阙，韶媚黑龙津。 
澹荡迎仙杖，霏微送画轮。绿摇宫柳散，红待禁花新。 
舞席潜回雪，歌筵暗起尘。幸当阳候律，一顾及佳晨。主



   卷600_38 【赋得秋菊有佳色】公乘亿 

陶令篱边菊，秋来色转佳。翠攒千片叶，金剪一枝花。 
蕊逐蜂须乱，英随蝶翅斜。带香飘绿绮，和酒上乌纱。 
散漫摇霜彩，娇妍漏日华。芳菲彭泽见，更称在谁家。主



   卷600_39 【赋得临江迟来客】公乘亿 

江上晚沈沈，烟波一望深。向来殊未至，何处拟相寻。 
柳结重重眼，萍翻寸寸心。暮山期共眺，寒渚待同临。 
北去鱼无信，南飞雁绝音。思君不可见，使我独愁吟。主



   卷600_40 【句】公乘亿 

十上十年皆落第，一家一半已成尘。（见《摭言》）古



   卷600_41 【九华山谣】王季文 

九华峥嵘占南陆，莲花擢本山半腹。翠屏横截万里天， 
瀑水落深千丈玉。云梯石磴入杳冥，俯看四极如中庭。 
丹崖压下庐霍势，白日隐出牛斗星。杉松一岁抽数尺， 
琼草夤缘秀层壁。南风拂晓烟雾开，满山葱蒨铺鲜碧。 
雷霆往往从地发，龙卧豹藏安可别。峻极遥看戛昊苍， 
挺生岂得无才杰。神仙惮险莫敢登，驭风驾鹤循丘陵。 
阳乌不见峰顶树，大火尚结岩中冰。灵光爽气曛复旭， 
晴天倒影西江渌。具区彭蠡夹两旁，正可别作一岳当少阳。斋



   卷600_42 【青出蓝】王季文 

芳蓝滋匹帛，人力半天经。浸润加新气，光辉胜本青。 
还同冰出水，不共草为萤。翻覆依襟上，偏知造化灵。古



   卷600_43 【题青龙精舍】卢骈 

寿夭虽云命，荣枯亦大偏。不知雷氏剑，何处更冲天。主



   卷600_44 【感事】王镣 

击石易得火，扣人难动心。今日朱门者，曾恨朱门深。古



   卷600_45 【退朝望终南山】李拯 

紫宸朝罢缀鸳鸾，丹凤楼前驻马看。
惟有终南山色在，晴明依旧满长安。



   卷600_46 【月中桂树】顾封人 

芬馥天边桂，扶疏在月中。能齐大椿长，不与小山同。 
皎皎舒华色，亭亭丽碧空。亏盈宁委露，摇落不关风。 
岁晚花应发，春馀质讵丰。无因遂攀赏，徒欲望青葱。主



   卷600_47 【和陆鲁望白菊】司马都 

耻共金英一例开，素芳须待早霜催。绕篱看见成瑶圃， 
泛酒须迷傍玉杯。映水好将蘋作伴，犯寒疑与雪为媒。 
夫君每尚风流事，应为徐妃致此栽。主



   卷600_48 【送羊振文先辈往桂阳归觐】司马都 

此去欢荣冠士林，离筵休恨酒杯深。云梯万仞初高步， 
月桂馀香尚满襟。鸣棹晓冲苍霭发，落帆寒动白华吟。 
君家祖德惟清苦，却笑当时问绢心。主



 
 
 
知古斋主精校 2000.01.22.
 

版权所有 传统文化与现代化研究中心 制作 Copyright? 2000
 web@guoxue.com

　
 
 
�